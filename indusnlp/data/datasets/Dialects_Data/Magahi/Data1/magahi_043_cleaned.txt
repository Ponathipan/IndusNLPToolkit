चाणक्य तन्त्र जासूसी कहानी भाग २मूल कन्नड सास्कामूर्ति मगही अनुवाद नारायण प्रसाददयानन्द घड़ी पर नज़र डाललक  रात के आठ बज्जल हल  फोन डायल करके रिसीवर कान से लगइलक  दू पल के बाद ओद्धिर से रश्मि के अवाज़ सुनाय देलक  हैलोऽऽ हैलोऽऽ रश्मि दयानन्द बोल रहलियो ह  कीऽ बात हइ अवाज़ में यान्त्रिक रुकावट हल  तोरा साथ बात करे के हलउ  कहऽ कीऽ बात हको फ़ोन पर बतावल नयँ जा सकऽ हउ  जयनगर के बंगला पर अइला से अच्छा होतउ  दू पल के मौन के बाद  अभी आवल जाय कीऽ आ जाव रश्मि  बात हम दूनहूँ से सम्बन्धित हउ  ठीक हको आ रहलियो ह  हमरो तोहरा से बात करे के हको  हम तोर इन्तज़ार कर रहलियो ह  एतना कहके फोन रख देलक  कपाट से ह्विस्की के बोतल निकालके दू पेग पीलक  रश्मि के अन्तिम बात ओक्कर दिमाग में उलझन पैदा कर देलक हल  खिड़की के पास खड़ा होके बाहर के अन्हार के तरफ निगाह डाललक  घुप्प अन्हेरा में डुब्बल पेड़ सब आकाश के पृष्ठभूमि में एक एक करके गुम्फित होके अस्पष्ट आधार उभारके निगूढ़ भावना के बढ़ा रहल हल  दस मिनट गुजर गेल  दूर में रेखा जइसन सिकुड़ल बंगला तरफ आ रहल कार पर ध्यान गेल  भौं चढ़ाके ऊ खिड़की तरफ से अलगे हट्टल  गेट खुला रहलो पर कार अन्दर नयँ आके गेट के पासे खड़ी हो गेल  रश्मि नीचे उतरके अन्दर घुस्सल  दरवाजा के पास आके घंटी बजइलक  उफनके आ रहल उद्वेग के रोके के कोशिश करते एक आउ पेग ह्विस्की पीके अप्पन चेहरा के रूमाल से पोंछके आगे चलके दयानन्द दरवाजा खोललक  स्वागत हउ स्वागत हउ अन्दर आव रश्मि स्वागत करते बगल में सरकके खड़ा हो गेल  रश्मि अन्दर आल  एद्धिर ओद्धिर देखते सोफा के ऊपर बैठ गेल  कीऽ लावल जाय ठंढा गरम कुछ नयँ चाही ई अन्दाज़ में सिर हिलइलक  कुछ नयँ  अभी काहे ल बोलइलऽ ह कहऽ  पहिले आराम से बइठ  कोल्ड् ड्रिंक्स् लावऽ हिअउ  फेर बात कइल जइतइ  एतना कहके अन्दर जाय ल तइयार दयानन्द के रश्मि रोकलक  दयानन्द हमरा पास समय नयँ हको  दोसर बहुत सन काम हइ  मतलब के बात जल्दी सन कह द त अच्छा होतइ  ओक्कर अवाज़ के कठोरता दयानन्द के अचरज में डाल देलक  ओकरा तरफ एक तीक्ष्ण दृष्टि डाललक  रश्मि के दृष्टि में कोई बदलाव नयँ होल  दू पल तक एक टक देखते पैंट के जेभी में हाथ घुसाके एद्धिर ओद्धिर चहलकदमी करते बोलल  रश्मि तोरा से एक्के सवाल करे के इच्छा हउ  हम्मर आउ तोर परिचय अभीयो ताजा हउ  साथ साथ बड़ा होलूँ हँ  पहिलहीं हम दूनहूँ के बीच परस्पर एक प्रकार के प्रीति के अंकुर निकल चुकल हल  ई भावना ही प्रीति हके अइसन हम दूनहूँ के जानकारी में आवे के पहिलहीं प्रभाकर के साथ तोर बियाह हो गेलउ  हम्मर भावना के गहराई के हमरा आभास नयँ होवे के कारण ई बियाह से हम दूनहूँ में कोय निराशा पैदा नयँ होल  हम्मर आत्मीयता कइसनो अड़चन के बिना बरकरार रहल  एरा अलावे तोर बियाह के समय में हम अमेरिका में हलूँ  हमरा वापस आवे के पहिलहीं प्रभाकर के मौत हो गेल  ई तरह हम दूनहूँ अप्पन अप्पन पहिले स्थान आउ भावना में ही वापस आ गेलूँ  हम्मर प्रेम दृढ़ हो गेल  एरा अलावे हम दूनहूँ के बीच बहुत सारा चर्चा भी होल  ठीक हइ न जवाब के इन्तज़ार में एक पल मौन रहला के बाद आगे बोलल  रश्मि प्रेम के बारे में हम सब बहुत कुछ बात कर चुकलूँ हँ  आगे के जीवन के बारे में सपना देखलूँ हँ  बियाह के बन्धन में बन्हे के भी निश्चय कइलूँ हँ  ठीक हइ न रश्मि कोई उत्तर नयँ देलक  अगले महिन्ने हम दूनहूँ शादी करे के निर्णय लेलूँ हँ याद हउ न रश्मि के मुख पर पहिले से ताला लग्गल हल  तूँ एहे पुच्छे ल चाहऽ हलऽ गम्भीर स्वर में ऊ पूछलक  दयानन्द के चहलकदमी रुक गेल  एक पल स्तब्ध होके खड़ा रहल  बाद में रश्मि तरफ मुड़के खड़ा खड़ा तक्के लगल  मुख पर कउनो भावना के लेशमात्र भी नयँ होके सपाट हल  तोरा बहुत जल्दीबाजी हउ  ठीक हउ रश्मि शादी के दिन कउन सा रक्खल जाय रश्मि के मुख लाल हो गेल  झट से बोलल  दयानन्द हमहूँ तोरा से एक विषय पर बात करे ल चाहऽ हलूँ  ईहो हम्मर बियाहे से सम्बन्ध रक्खऽ हइ  अइसन बात हइ दयानन्द के त्योरी चढ़ गेल  रश्मि जरूरत से जादे गम्भीर होके बोलल  ई बियाह सम्भव नयँ  दयानन्द के रीढ़ से मानूँ शीत के लहर दौड़ गेल  ऊ दिल के धड़कन के वश में करे के कोशिश कइलक  मौन छा गेल  वातावरण के नीरवता शरीर आउ मन के जब चाटे ल शुरू कइलक त रश्मि उठ गेल  अब हम चलऽ हियो  बहुत देर हो गेल  दयानन्द ओरा तरफ देखके मुसकइलक  रश्मि तोर बात के हम्मर उत्तर बहुत छोट्टे हउ  जाय के पहिले दू मिनट लगि बइठ जो  हमरा आउ भी कुछ कहे के हउ  एतना कहके दहिना हाथ देके ओक्कर बाँह के जरि जोर से दबइलक  रश्मि झुकके बइठल रहल  मुख लाल हो गेल  दयानन्द एकरा पर ध्यान नयँ जाय के अभिनय करते बात आगे बढ़इलक  रश्मि तोर व्यवहार हमरा अचरज में डाल देलको ह  अगले महिन्ने बियाह के तिथि तय करे के बारे हमन्हीं निश्चय कइलूँ हल शायद एक महिन्ना पहिले  ऊ समय के तोर मुखभाव हमरा अभीयो अच्छा से याद हके  केतना सुन्दर सपना के प्रतिबिम्बित कर रहल हल ऊ मुख अप्पन चहलकदमी फेर चालू कइलक  ओक्कर दहिना हाथ के मुट्ठी बायाँ हाथ पर प्रहार कर रहल हल  लेकिन अब तोर व्यवहार अचानक बदल गेलो ह  तूँ अब पहिले वली रश्मि नयँ रहलँ  हमरा बारे तोर भावना सब मर गेलो ह  दयानन्द रश्मि के मुख देखलक  रश्मि कुछ बात नयँ कइलक  लेकिन उच्छ्वास के वेग ओक्कर उद्विग्नता चिल्ला चिल्लाके बोल रहल हल  दयानन्द धीरे धीरे होंठ हिलइलक  ओक्कर मुख पर अर्द्ध क्रूर हास देखाय पड़ रहल हल  गम्भीर होके बोलल  ई सब कइसे हो गेल कहीं हमहीं कभी गलती से तोरा अप्पन असली रूप तो नयँ देखा देलिअउ ई हमरा शंका हो रहल ह  ओक्कर बात के शैली रश्मि के अचानक भयभीत कर देलक  तोर असली रूप कइसन हको अवाज़ में बड़बड़ाहट हल  दयानन्द ठठाके हँस पड़ल  हा हा हा असली रूप ठीक हउ  हमरा बारे जब तोर कुछ भी भावना ही शेष नयँ रह गेलो ह त तोरा बता देवे में कोय हर्जा भी नयँ हउ  एतना कहके ओक्कर तरफ झुक्कल  ओक्कर आँख रश्मि के छाती पर मानूँ प्रहार कर रहल हल  रश्मि तोर पहले के स्थिति एक मुग्ध स्थिति हलउ भ्रान्ति के स्थिति  कोमल सुन्दर भावना तोर चारों तरफ चक्कर लगा रहलो हल  बहुत कुछ तोर ई भावना के अप्पन अनुकूल उपयोग भी कर लेलिअउ  रश्मि हम तोरा प्यार करऽ हिअउ अइसन अगर तूँ समझऽ हँ त ई तोर भूल हउ समझलँ एतना दिन तोरा साथ हम प्यार के खाली नाटक कइलियो ह समझलँ काहे काहे कि हमरा चाही हल तोर जयदाद हम्मर प्रमुख उद्देश्य हलउ पइसा  जेकरा ल पइसे प्रमुख होवऽ हइ ओरा ल भावना के कोय जगह नयँ होवऽ हइ  समझलँ मूर्ख लड़की हम्मर असली रूप हउ एगो शैतान के रूप पइसा ल जयदाद ल हम कुछ भी कर सकऽ हिअउ शायद ई बात के तोरा पर प्रयोग करे में बहुत समय बाकी नयँ हउ ओक्कर मुख मानूँ चकनाचूर हो गेल हल  आँख भँवर जइसन घूमते प्रतीत हो रहल हल  रश्मि काँप गेल  होंठ काँप गेल  दयानन्द के मुख पर अचानक प्रकट होल अमानुषता ओक्कर हृदय के छलनी करे लगल  उठके खड़ा होवे के कोशिश करके फेर बइठ गेल  दयानन्द जेभी से सिगरेट निकालके जलाके गहरा धुआँ छोड़ते बोलल  रश्मि रश्मि एक बात हमरा समझ में नयँ अइलउ  एतना दिन तक एतना अधिक प्यार करे वली अब बदल कइसे गेल काहे ल हरेक बात के कारण देना ज़रूरी नयँ रश्मि धीरज धरके बोलल  हा हा हा हमरा ल आसक्ति बिलकुल समाप्त करके तूँहीं एक तरह से हमरा पर उपकार कइलँ हँ  हमरो तोरा से बियाह करे के इच्छा काहाँ हउ हम साफ साफ बता देलिअउ न कि हमरा चाही हल खाली तोर जयदाद त ई हउ तोर असली रूप शैतान कहीं के ई तो हम पहिलहीं समझ गेलियो हल ओहे से तोरा दूर करे के प्रयास कइलिअउ रश्मि चिल्ला उठल  ऊ समय के माहौल में भी ओक्कर मुख क्रोध से लाल हो गेल  दयानन्द के त्योरी चढ़ गेल  प्रयास कइलँ काहे ल एकरा से कीऽ लाभ रश्मि कुछ कहहीं जा रहल हल  कुछ खयाल में आ गेला पर अचानक पीछे खिसक गेल  दयानन्द के मुख पर तीक्ष्ण दृष्टि डालते पूछलक  ई सवाल तूँ काहे ल कर रहलँ हँ दयानन्द सिगरेट के निच्चे फेंकके गोड़ से मसल देलक  सिर ऊपर करके क्रूर दृष्टि डालते बोलल  नाटक कर रहलऽ हँ पिछला महिन्ना के सुभाष के पार्टी के दिन आद हउ न एतना कहके ओक्कर तरफ अइसे देखलक मानूँ ओकरा पर प्रहार करे ल चाहऽ हल  अगर आद नयँ हउ त अचरज के बात हउ ऊ रात के तूँहीं सेवा के विचार से अप्पन कुल जयदाद हम्मर पाँच नर्सिंग होम के नाम से लिख देलँ हइ न हा हा हा रश्मि अब तूँ भिखारनी हो गलँ हँ तोर नाम से एक्को पइसा नयँ बचलो ह समझलँ दयानन्द अट्टहास कइलक  ओक्कर अट्टहास के अवाज बंगला के अन्दर गूँज रहल हल  रश्मि के मुख श्वेत हो गेल  होंठ कुछ बोले के प्रयास कर रहल हल लेकिन कोय शब्द निकल नयँ पा रहल हल  हा हा हा रश्मि तोरा से अब हमरा दू पइसा के भी प्रयोजन नयँ हकउ  तोर जीना हमरा ल काँटा जइसन लग रहलो ह तोरा हीआँ बोलावे के कीऽ उद्देश्य हलउ मालूम हउ ई एकान्त बंगला हउ  हीआँ कुच्छो कइल जाय त केकरो कानो कान खबर नयँ होतउ रश्मि अब तोरा जान मारके तोर हड्डी मांस के अलग अलग करके मांस के अम्ल में गला देवउ तोर अस्थि पंजर के नर्सिंग होम में रख देवउ रश्मि कइसन लगलउ हम्मर योजना हा हा हा दयानन्द पागल के तरह हँस्से लगल  ओक्कर मुख पर प्रकट प्रेतकला रश्मि के देह में धीरे धीरे भय के बौछार पैदा करे लगल  देहो थरथराय लगल  प्राण के भय से ओक्कर स्वर धीमा होके गला सूखके मुख भी चूना जैसे उज्जर होवे लगल  कपाट के तरफ जाके दयानन्द ओक्कर दरवाजा खोललक  बोतल के शराब के उँड़ेलके पानी मिलइलक आउ गटागट पी गेल  भयभीत रश्मि के आँख ओक्कर हरेक हरकत के पीछा कर रहल हल  दयानन्द मुड़ल  नशा में धुत्त ओक्कर आँख लाल होल हत्यारा के भाव प्रकट कर रहल हल  रात्रि के नीरवता शरीर आउ मन के चाट रहल हल  स्तब्ध वातावरण हल  भय के शीतल तृणभूमि हल  दयानन्द तेजी से रश्मि तरफ बढ़ल  रश्मि घबराके उठ गेल  ओक्कर मुख प्राण भय के कारण चूर चूर हो गेल  दयानन्द के हाथ ओक्कर बाँह के पकड़ लेल जइसे ऊ विकार ध्वनि में चीख पड़ल  दयानन्द तेजी से रश्मि के तरफ चलके आल  रश्मि घबराके उठ गेल  दयानन्द पागल के तरह हँसते मुँह से निरर्थक शब्द निकालते ओकरा अन्दर के कमरा तरफ घसीटे लगल  पिशाच हमरा छोड़ नयँ तो पुलिस के बोलइवउ ओक्कर चिल्लाहट के दयानन्द पर कोई असर नयँ होल  ठहाका लगइते ऊ ओकरा कोठरी के अन्दर ले गेल आउ पलंग पर पटक देलक  जरि सन भी दरद नयँ होतउ रश्मि तूँ मर गेलँ हँ अइसन तोरा भान भी नयँ होतउ  बहुत शान्त मौत समझलँ एगो निम्मन लड़की जइसन बइठ जो  दूइये मिनट  अन्दर में ऑपरेशन रूम हउ न सब कुछ तैयार करके अइलियो ह  अट्टहास करते बगल के कोठरी में गेल  आँख से ओकरा ओझल होवे के देर हल  रश्मि उठके खड़ी हो गेल  ओक्कर हाथ गोड़ तेजी से चले लगल  एतने में दयानन्द फेर अन्दर आल  ओक्कर हाथ में दरवाजा के ताला के चाभी कुंजी हल  अहा चकमा देवे के प्रयास शाबास लेकिन कोई लाभ नयँ रश्मि द्वेष भरल दृष्टि से ओरा देखके चीख पड़ल  मूर्ख तोर दिमाग खराब हो गेलो ह शैतान कहीं के दयानन्द जोर से हँस पड़ल  बाहर जाके दरवाजा बन्द कर देलक  फेर ताला लगावे के अवाज सुनाय देलक  रश्मि उन्मत्त जइसे समुच्चे कोठरी पर सरसरी निगाह डाललक  हूआँ से छुटके निकल जाना ही ओक्कर पहिला काम हल  समुच्चे शरीर अइसे काँप रहल हल मानूँ थकके चकनाचूर हो गेल ह  हाथ गोड़ तो मानूँ शक्तिहीन हो गेल हल  दयानन्द कहलक हल दूइये मिनट लगऽ हके कि कल्पना से भी अधिक भयंकर मौत हमरा मरे के हके  आँख के सामने मृत्यु के नाच चल रहल हल  समय गुजर रहल हल  पागल नियर कोठरी में दौड़ लगइलक  कहूँ कइसनो रस्ता देखाय नयँ देलक  अचानक ओकरा कुछ खियाल आ गेला पर ओक्कर आँख चमक उठल  ई बंगला के पीछे एक तुरी आल हल  ई कोठरियो में आल हल  ओक्कर आद के मोताबिक ई कोठरी के शौचालय के खिड़की में लोहा के कोय छड़ नयँ हल  एतने आद आवे के देर हल  ऊ खुशी से उछल पड़ल  शौचालय के दरवाजा खोललक  खिड़की के दरवाजा बन्द हल  एकरो खोललक  बाहर के हावा के झोंका अन्दर आल  दिल जोर से धड़क उठल  खिड़की के नीचे स्टूल रखके ओरा पर चढ़के खिड़की के छज्जा के पकड़के देह के ऊपर उठावे ल शुरू कइलक  ओक्कर शरीर खेल के अभ्यस्त हल  ओहे से आसानी से खुद के खिड़की के बाहर निकाल लेलक आउ बाहर के अन्हरवे में कूद पड़ल  दिल तेजी से धड़क रहल हल  पागल नियर गेट तरफ भागल  कदम कदम पर मौत के लाल जीभ ओक्कर पीठ के चाटे के प्रयास कर रहल हल  जमीन के ऊँचाई गहराई के बिना कुछ खियाल कइले सरपट भागते कार तक पहुँच गेल दरवाजा खोललक आउ अन्दर घुस गेल  तुरन्त कार चालू कइलक  छोड़ल रॉकेट के वेग नियर पल भर में ही कार सिकुड़के गायब हो गेल  कार के शब्द सुनके दयानन्द दरवाजा के पास दौड़के आके खड़ा हो गेल  ओक्कर मुख शान्त हो गेल  कार जे दिशा में गेल ओद्धिर एक टक देखते रहल  होंठ धीरे से विकसित होके मन्दहास बिखेरलक  वापस मुड़के टेलिफोन तरफ चलके नम्बर डायल कइलक  हैलो गोपी हाँ बोल रहलियो ह  कीऽ बात हउ तूँ जइसे बतइलँ हँल ओइसहीं कइलिअउ  बहुत अच्छा  ओरा कोय सन्देह तो नयँ होलउ नयँ  ऊ बहुत अधिक डर गेल ह  दयानन्द घट्टल घटना विस्तार से कहके सुनइलक  सब कुछ सुन लेला के बाद गोपीनाथ कहलक ठीक हउ  अब अराम से सो जो  कल कुछ घट सकऽ हउ  सावधानी बरत  आवश्यक होलउ त हमरा फोन कर  ठीक हउ  चाणक्य तन्त्र जासूसी कहानी भाग १मूल कन्नड सास्कामूर्तिमगही अनुवाद नारायण प्रसादटेन्निस कोर्ट के समुच्चे क्षेत्र में तीव्र गति से छलांग लगइते गेंद के वापस उछालते रश्मि के ही देखते बीयर पी रहल हल गोपीनाथ  मुँह से च्चऽ अवाज़ निकालके दयानन्द के तरफ मुड़के बोलल  रश्मि के जब कभी देखऽ हूँ त हमरा एहे लगऽ हउ कि तोरा जइसन भाग्यशाली कोय नयँ हइ  कीऽ दिव्य सौन्दर्य हकइ दयानन्द के होठ पर विषाद के मुसकान उभर गेल  ठीक हइ गोपी  लेकिन बात एतने रहते हल त तोर बात सच होतो हल  गोपीनाथ के त्योरी चढ़ गेल  एतने रहते हल रश्मि तोरा से बहुत प्यार करऽ हउ ई हमरा मालूम हकइ  फेर बात कीऽ हउ एकरे बारे हम तोरा से बात करे के बहुत कोशिश कइलिअउ लेकिन कइसे कहूँ एहे हमर समझ में नयँ आ रहल हल  अब तो हालत अइसन हो गेल ह कि कइसहूँ न कइसहूँ तो हमरा कहीं पड़त  ओक्कर अवाज़ में स्पष्ट गम्भीरता देखके गोपीनाथ चकित हो गेल  दयानन्द के कुछ पल तक एक टक देखके रश्मि के तरफ देखलक  रश्मि चीता नियर उछलके खेल रहल हल  हरेक चोट के बाद ऊ धीमे अवाज़ में हुँकर रहल हल  कुच्छो समझ में नयँ अइला पर फेर दयानन्द के तरफ देखके पूछलक  कीऽ बात हउ दया तोर व्यवहार देखके तो अइसन लगऽ हउ कि बात बहुत गम्भीर हकउ  दयानन्द कुर्सी के पीठ के तरफ ओठंगके एक ठो गहरा साँस लेलक  फेर धीमे अवाज़ में पूछलक  गोपी तूँ रश्मि के केतना दिन से जानऽ हँ करीब दू बरस से  मतलब रश्मि आउ प्रभाकर के शादी हो गेला के बाद से गोपीनाथ एक ठो तीक्ष्ण दृष्टि डाललक  प्रभाकर के व्यापार के देखभाल हमहीं करऽ हलूँ  ओक्कर सब्भे व्यापारिक लेखा जोखा के हमहीं वकील हलूँ  ई तरह विवाह हो गेला के बाद रश्मि से परिचय होवे पर ओकरा साथ मिलना जुलना भी स्वाभाविक रूप से हो गेलइ  तूँ रश्मि के केतना निकट से जानऽ हीं केतना निकट से प्रभाकर के बाद रश्मि के व्यापार के हमरे वकील होवे से कुछ अधिक निकटता हो गेलइ  एतना निकटता कि ओक्कर हरेक चाल चलन के तूँ अच्छा से भाँप सकऽ हीं नयँ  गोपीनाथ गम्भीर हो गेल  मतलब अगर ओक्कर चाल चलन में कुछ अन्तर आ गेल होत त तोरा असानी से समझ में नयँ अइतउ हइ न गोपीनाथ एक ठो तीक्ष्ण दृष्टि डाललक  हाँ  लेकिन ई अन्तर के हमरा से तूँ बेहतर समझ सकऽ हीं  अब कीऽ हो गेलो ह तोरा लगि ओक्कर प्रेम में कउनो तरह के अन्तर देखाय दे हउ एहे समय रश्मि खेले ल बन्द करके हॉल में आल  ई दूनहूँ के तरफ मुसकाते आउ हाथ हिलइते सम्मेलन हॉल के तरफ चलल  ओक्कर ओझल होवे तक ओकरे तरफ देखते गोपीनाथ दयानन्द के तरफ मुड़के एक कुतूहल दृष्टि डाललक  दयानन्द सिर हिलइलक  बहुत कुछ अन्तर हो गेले ह  कोय आउ बीच में आ गेलो ह कीऽ नयँ  फेर दयानन्द कुछ उत्तर नयँ देलक  गोपीनाथ बोलल  अगले महीने तोर दूनहूँ के बियाह होवेवला हउ अइसन तूँहीं कहलँ हँल  जाहाँ तक प्रतिष्ठा के सवाल हउ तूँ रश्मि से कहीं ऊपर हकँ  पाँच नर्सिंग होम हकउ  कइएक बंगला हउ  बेंगलूर के एगो प्रतिष्ठित डॉक्टर हकँ  जाय दे  प्रतिष्ठा के बात छोड़  ई परस्पर प्रेम के बात हकउ  त अइसन कीऽ बात हो सकऽ हउ दयानन्द सिगरेट के लम्बा कश खींचके गहरा धुआँ छोड़लक  गोपी ओक्कर व्यवहार में आल अन्तर के देखके भी तूँ शायद अनुभव नयँ कइलँ  दू महिन्ना पहिले रश्मि के मध्यमा अँगुरी ओक्कर कार के दरवाजा में अटके से टूट गेलइ  ई तोरा मालूम हउ  पहिले ओक्कर खेल अच्छा होलो पर सामान्य स्तर के हलइ  लेकिन अँगुरी कट गेला के बाद ओक्कर खेल आउ सुधर गेले ह ई तो होलउ एक बात  ओक्कर बाल के सुन्दरता आउ ओक्कर भावना के कोमलता अब नयँ रहल  हमरा दूर रक्खे के कोशिश कर रहल ह  तोर कहल सहिये हउ  लेकिन ई सब बदलाव नयँ होवे के चाही हल अइसन बात तो नयँ हइ न प्रभाकर के मौत के दुःख से मुक्ति पावल ओक्कर अभी के सौन्दर्य लगऽ हइ दयानन्द ओकरा तरफ देखलक  नाक भौं सिकोड़ते बोलल  रश्मि के अँगुरी कट गेले ह  टेनिस रैकेट के घुमावे फिरावे लगि शक्तिये मिल्लऽ हइ ई अँगुरी से  फिर भी पहले के अपेक्षा अभी के ओक्कर खेल में बहुत अन्तर देखाय दे हइ  अगर संक्षेप में कहल जाय त कइएक बरस से बिना मध्यमा अँगुरी के अभ्यास कइल खिलाड़िन के तरह ऊ खेलऽ हइ ई कइसे सम्भव होलइ पहले के सौम्य मृदु मधुर रश्मि अब शक्तिशाली मादक सुन्दरी बन गेले ह हमरा देखतहीं भावना के खिंचाव से मृदु हो जाय वला ओक्कर मुख में अब अचानक बल पड़ जा हइ अइसन काहे गोपीनाथ ओक्कर मुख के तीक्ष्ण दृष्टि से देखलक  दयानन्द कुछ तो प्रमुख विषय छिपा रहल ह ई स्पष्ट हो गेल  गम्भीर होके पूछलक  त तोर विचार में ओक्कर बदलाव के कीऽ कारण हो सकऽ हइ बहुत समय तक मौन छाल रहलइ  दिन के गरमी आँख पर असर डाल रहले हल  दयानन्द हाथ के सिगरेट के फेंकके एक दोसर जलइलक आउ गहरा कश लेके गहरा धुआँ छोड़लक  आगे के विषय के प्रस्तुत करे के तैयारी करते समय ओक्कर मुख पर दसो भावना प्रहार कर रहल हल  एक उच्छ्वास लेके ऊ कहलक  सबसे बड़ा कारण तो रश्मि के हाथ के अँगुरी से सम्बन्धित हइ  हाथ के अँगुरी ई कइसे गोपीनाथ अचरज से पूछलक  दयानन्द एक बार खखरके गला साफ करके बोलल  रश्मि के अँगुरी के लम्बाई कट जाय के समय जेतना हलइ ओकरा से जादे हो गेले ह लम्बाई जादे हो गेले ह ई तूँ कीऽ कह रहलँ हँ हमरा कुच्छो समझ में नयँ आवऽ हउ  कहे के हउ त ठीक से कह  मतलब ई कि रश्मि के अँगुरी कट गेला पर दू सेंटीमीटर हलइ आउ दुइये सप्ताह के बाद कट्टल अँगुरी अब एक सेंटीमीटर से बढ़ गेले ह केतना बड़ा खोज कइलँ हँ तोरा लम्बाई नापे के कीऽ जरूरत पड़ गेलउ ई तमाशा के बात नयँ हइ गोपी  टुट्टल अँगुरी के बारह से चौबीस घंटा के अन्दर फेर से जोड़के मैल वगैरह लग्गल जगह पर जोंक डाल देल जा हइ करीब चौदह से बीस जोंक  ई जोक सब रक्त चूस ले हइ त टुट्टल अँगुरी में रक्त संचालन चालू हो जा हइ  एकरा माइक्रो मैस्क्यूलर सर्जरी कहल जा हइ  लेकिन ई प्रसंग में अइसन नयँ हो सकऽ हइ  अँगुरी पूरा बर्बाद हो गेले ह  मतलब समझ में अइलउ टुट्टल अँगुरी के फेर से बढ़ना सम्भव नयँ ई तोरा कुछ विचित्र नयँ लगऽ हउ ई कुछ असामान्य विकास हो सकऽ हइ  असम्भव  पहले अइसन कभी देखे में नयँ अइले ह  दयानन्द एद्धिर ओद्धिर नज़र डालके जेभी से रूमाल निकालके मुँह पोंछलक  पास आल बैरा के आउ दू ठो बीयर लावे ल कहलक  बीयर आ गेला पर गिलास में ढारके धीरे धीरे पीते उफनके आ रहल उद्वेग के रोके के कोशिश कइलक  गोपीनाथ आगे झुकके ओरा तरफ निगाह डालते पूछलक  अंगुरी के लम्बाई बढ़ गेले ह ठीक हइ मान लेलिअउ  त तोर विचार में एक्कर कीऽ कारण हो सकऽ हइ दयानन्द आगे झुकके ओक्कर निगाह के सामना कइलक  ओक्कर आँख तीक्ष्ण रूप से चमक रहल हल  उचित शब्द मिल गेल जइसन समझके बोलल  एकर एक्के कारण हो सकऽ हइ  आज के रश्मि रश्मि हइए नयँ हइ गोपीनाथ काँप गेल  ओक्कर शरीर तेजी से पसीने पसीने हो गेल  ऊ रोमांचित हो उठल  साँस तेज हो गेल  मुँह खुल्लल के खुल्ले रह गेलइ  दयानन्द बात आगे बढ़इलक  लगभग डेढ़ महिन्ना पहिले एक दिन हम नर्सिंग होम से वापस आ रहलूँ हल  केम्पेगौडा रोड पर ट्रैफ़िक जाम हो गेले हल  गाड़ी के रोकके हम एद्धिर ओद्धिर नज़र डाललूँ  रस्तवा के किनारे एगो अदमी नारियर पानी डाभ पानी बेच रहले हल  पासे में एक ठो अम्बासडर कार खड़ी हलइ  डाभ वाला डाभ काटके ऊ कार के पास गेलइ  कार से एक ठो सुन्दर हाथ बाहर निकललइ आउ डाभ ले लेलकइ  ई एक ठो सधारण बात हलइ  लेकिन हम्मर ध्यान खींच लेलकइ एक ठो कट्टल मध्यमा अंगुरी कंगन पेन्हले एगो औरत के दहिना हाथ हम जे स्थान पर हलिअइ हूआँ से ऊ औरत के अच्छा से देख सकऽ हलिअइ  अइसहीं देखलिअइ  हम्मर दिल के धड़कन एक पल लगि स्तब्ध हो गेलइ  ऊ आउ कोय नयँ रश्मि हरेक अंश में रश्मिये के तद्रूपी एतने में ट्रैफ़िक थोड़े ढीला पड़ जाय से हम आगे बढ़ गेलिअइ  ऊ समय हमरा ई घटना अद्भुत लगलो पर धीरे धीरे स्मृति से ओझल हो गेलइ  ई घटना के पनरऽ दिन बाद रश्मि के अंगुरी कार के दरवाजा में अटकके कट गेलइ  ई दूनहूँ घटना हम्मर मन में गहराई से उतर गेलइ  बार बार हम एकरे बारे सोचे लगलिअइ हम जे तद्रूपी के देखलिये हल ओक्कर अंगुरी कट्टल हलइ  आउ अब रश्मि के अंगुरी भी कट गेलइ दूनहूँ घटना में कटले ह मध्यमा अंगुरी ही माइ गॉड हे भगवान तुम गोपीनाथ के बात के दयानन्द बीचहीं में रोकते बोलल ई दूनहूँ घटना के बीच कोय परस्पर सम्बन्ध हके अइसन सोचे ल हम मज़बूर हो गेलूँ  ई घटना कइसे घट्टल एरा बारे हम रश्मि के कइएक तुरी पूछलूँ  लेकिन ओकरा कुच्छो स्मरण नयँ आ रहल हल  ओक्कर अंगुरी के इलाज खातिर हमहीं देखभाल कइलूँ पूरा स्वस्थ होवे तक  मतलब समझ में अइलउ बाद में हम अन्तःप्रेरणा से ओक्कर कट्टल अंगुरी के लम्बाई नापके अप्पन डायरी में नोट कर लेलूँ  अइसन हम काहे कइलूँ ई ऊ बखत हमरा समझ में नयँ आल  जाय दे  रश्मि के अंगुरी बिलकुल स्वस्थ हो गेलइ  बाद में एहे कोय पनरऽ दिन पहिले रश्मि क्लब से वापस आल  ऊ दिन रश्मि के व्यवहार में कुछ बदलाव आल जइसन देखाय देलक  हम सूक्ष्म दृष्टि से ओकरा देखलूँ  मन में अनुभव करे भर सूक्ष्म परिवर्तन पहिले के कोमलता नयँ  पहिले के भावनापूर्ण बात नयँ  एक प्रकार के धृष्टता आउ मादकता देखाय देलक  गोपीनाथ के त्योरी में बल पड़ गेल  हो सकऽ हइ कि तोर नोट कइल अंगुरी के लम्बाई में कोय गलती होवे  अइसन नयँ हो सकऽ हइ  हम पूरा सावधानी से लिखलूँ हँ  ई तूँ कइसे कह सकऽ हीं कि रश्मि के ई व्यवहार सहज नयँ हइ गोपी तूँ रश्मि के खाली वकील हकँ  हम ओक्कर प्रेमी हकूँ  अतः ओक्कर मामले में हम जे सूक्ष्म से सूक्ष्म बात के समझ सकऽ हूँ ऊ तोरा लिए सम्भव नयँ  गोपीनाथ सिर हिलइलक  आगे बोल  दयानन्द खाँसके अप्पन गला ठीक कइलक  अब रश्मि के बारे पहले ध्यान देके सुन आउ तब उत्तर दे  रश्मि अप्पन वसीयत बनइलक ह नयँ रश्मि वसीयत बनइलक ह कि नयँ एरा बारे केकरो पूछलँ हँ नयँ तूँ ई विषय में कउनो सन्दर्भ में केकरो से कहूँ बात कइलँ हँ नयँ अइसन तूँ निश्चयपूर्वक कह सकऽ हँ निश्चयपूर्वक रश्मि के पिता के जयदाद आउ प्रभाकर के जयदाद रश्मिये के मिलले ह न हाँ  जयदाद के मूल्य कीऽ हइ लगभग पचासी लाख  अच्छऽ  प्रभाकर के गुजरल एक बरस हो गेलइ  रश्मि आउ हम बचपन से एक्के साथ पललूँ बढ़लूँ  शायद एक दूसरे के अचेतन रूप से प्यार करते रहलूँ  रश्मि के बियाह के समय हम अमेरिका में हलूँ  प्रभाकर के मौत के एक महिन्ना बाद हम अप्पन देश वापस आ गेलूँ  रश्मि के आउ कोय सहारा नयँ हलइ  ई तरह हम्मर आउ ओक्कर सम्पर्क निकट हो गेलइ  अचेतन प्रेम जग गेलइ  हम दूनहूँ बियाह करे के निर्णय कर लेलूँ  ई बियाह के बाद ई जयदाद हम्मर कब्जा में आ जात  ई सब बात तो एक तरफ  अब रश्मि के ई पसन्द नयँ  ओक्कर बदलल व्यवहारे चिल्ला चिल्लाके अइसन कह रहल ह  दया गोपीनाथ के अवाज में कुछ रुकावट आल  फेर बोलल तोर ई सन्देह लगि कुछ आउ पुष्टिकारक अंश होला पर उत्तम होतउ  दयानन्द सिर हिलइलक  अच्छऽ  रश्मि के अंगुरी कट्टे पर हमरा अचानक ई तद्रूपी के विषय आद आल  कट्टल भाग के जाँच कइलूँ  अंगुरी में कोकेन इंजेक्शन सूय देल गेल ह ई मालूम पड़ल  मतलब रश्मि के बेहोश करके अंगुरी में कोकेन देके ओक्कर अंगुरी के वांछित कउनो कार के दरवाजा में अटकाके कुचलना सम्भव हल  ई बात ध्यान में अइतहीं कउनो भयंकर जालसाजी के लहर दिमाग में कौंध गेल  रश्मि के प्राण संकट में हके अइसन कल्पना दृढ़ हो गेल  तुरन्त ओक्कर अंगुरी के लम्बाई अप्पन डायरी में नोट कर लेलूँ  चौकन्ना होके ओक्कर निगरानी करे लगलूँ  लेकिन एक रात क्लब से वापस आल रश्मि दोसरे देखाय पड़ल ओक्कर बदलल व्यक्तिगत स्वभाव आउ व्यवहार हम्मर अनुभव में आल  एरा बारे निश्चिन्त होवे लगि एक दिन ओरा निद्रा स्वापक औषधि नींद के दवा पिलाके ओक्कर अंगुरी के लम्बाई नाप लेलूँ  अंगुरी के लम्बाई एक सेंटीमीटर से बढ़ गेल हल मौन छा गेल  माहौल के भयंकरता ऊ मौन के साथ साथ बढ़के नस नस में गहराई से प्रवेश कर गेल  एक सर्द अमानुष हाथ दूनहूँ के दिल पर पड़ गेल  गोपीनाथ उद्गार प्रकट कइलक  मतलब कि रश्मि के अपहरण करके ओक्कर जगह पर ओक्कर तद्रूपी लाके तोरो दूर करके रश्मि के जयदाद हड़पे के ई व्यवस्थित जाल हइ बिलकुल ठीक गोपी दयानन्द चिल्ला उठल  अब सन्देह के बात ई हइ कि अगर रश्मि के अपहरण हो गेल होत त ऊ जिन्दा भी हके कि नयँ हाँ गोपी एहे बात हमरा खइले जा रहल ह  नयँ दया  रश्मि के जयदाद अप्पन कब्जा में आवे तक षड्यन्त्रकारी सब ओकरा मार नयँ सकऽ हइ  ई हम एतना बरस के अप्पन अनुभव के अधार पर कह रहलियो ह  रश्मि जीवित हउ तोर बात सच होवे एहे हम्मर कामना हके  लेकिन अब कीऽ करूँ गोपीनाथ सिर हिलाके छाती पर ठुड्डी जमाके सोचे लगल  बाद में सिर उठाके बोलल  परिस्थिति बहुत गम्भीर हउ  विषय हम सबके मालूम रहलो पर सौ बार सोचके आगे कदम बढ़ावे के प्रसंग ई संकटपूर्ण व्यूह के बीच हम्मर एक्को गलत कदम अगर पड़ गेल त हमरा जान गँवावे पड़ सक़ऽ हके हीआँ हमरा आँख मिचौली के खेल खेलना उचित नयँ  बाहरे से सामना करके ई व्यूह के तोड़ सकऽ हकूँ  हमरा समझ में नयँ आल  तोरा जे चाकू देखावे ओकरा तूँ पिस्तौल देखाव पिस्तौल हमरा पास पिस्तौल कहाँ हके ई पिस्तौल कहाँ हकउ एहे खोजना तो हम्मर काम हके समझ में अइलउ दयानन्द चकित होके कुछ पल मौन रहल  फेर ओक्कर मुँह से उद्गार निकल पड़ल  मतलब नहला पर दहला बिलकुल ठीक  लेकिन कइसे ई व्यूह खातिर हम सब के प्रतिव्यूह रचे पड़त एतना कहके गोपी अप्पन गाल खुजलइलक कोनमा आमकहानीकार श्री रवीन्द्र कुमार नवम्बर मई मगही कहानी में पहिला नाम आउ अगला स्थान रवीन्द्र कुमार के मानल जा हे  बिहारशरीफ के कागजी मुहल्ला में ६ जनवरी १९३६ के दिन उनखर जलम भेल हल  हुआँ के नालन्दा कॉलेजिएट से ऊ मैट्रिक नालन्दा कॉलेज से आई॰एस सी॰ आउ पटना साइंस कॉलेज से बी॰एस सी॰ कइलन  बिहारशरीफ आउ पटना से सुरू उनखर विज्ञान सिक्षक रूप पूर्णिया हजारीबाग के बाद ई बखत गया जिला स्कूल में पदस्थापित हे  मगध संघ के संस्थापक उपमंत्री रवीन्द्र कुमार हिन्दी आउ मगही लेखन आन्दोलन से बराबर जुड़ल रहलन हे  हिन्दी में कई गो कहानी छप्पल हे  मगही में १९५५ में मगही के प्रकासन के बखत से लिखे लगलन आउ तब से जादे आउ अच्छा लिखलन  उनखर पित्तर के फुचकारी टुरवा सब्भे सोआहा मन के पंछी अजब रंग बोले मगही कथा साहित्य के रूप गढ़े वला कहानी रहल हे  पत्रिका आउ आकाशवाणी से प्रकाश में आयल उनखर दरजन भर मगही कहानी के संग्रह अजब रंग बोले मगध संघ से छपे जा रहल हे  मगही १९८६ पृ॰ ३६ हाँ हजूर एही ऊ कोनमा आम हे  तखनी असमान चौखुट्टा हल  दुनियाँ अंगने भर के  भइया अंगना में लोहा के पहिया के गाड़ी चलावऽ हलन  रो कान के जो गाड़ी उनखा से छिनियो ले हली तो गाड़ी गिरे के पहले थल से अपने गिर पड़ऽ हली  केतनियो कोरसिस करे पर गाड़ी नञ बढ़ऽ हल एक्कर दोखी हम भइया के ठहरावऽ हली  फिनूँ चन्ना मामू दरोजा के बाहरो दिखाय पड़े लगलन  चन्ना मामू बुल्लऽ हथ अंगनो में आउ बहरसी बैठकी दन्ने  नाना के अँगुरी पकड़ले रामधनी पाँड़े के घर तक जाके देख अइलियन  चन्ना मामू बुल्लऽ हथ गोड़ ने हाथ ओघड़ायल बुल्लऽ हथ असमान चौखुट्टा से टेढ़ मेढ़ होवे लगल  असमान बहे लगल दूध नियर बिलइया के नानी धात धात कइलका आउ बाल्टी के दूध औघड़ा गेल  ओतने बड़ा बाल्टी के दूध टेढ़ मेढ़ होके ढेर दूर तक बह गेल  हम्मर से रमधानी पाँड़े के घर फिन रमधानी पाँड़े के घर से रमजानी मियाँ के घर फिन पातर गल्ली से घुम्मल घुम्मल मिठकी कुइयाँ तक आउ फिन मिठकी कुइयाँ से बड़का ठो होके आम के बगइचा तक असमान फइल गेल  बाप रे बाप आम के बगइचा से केत्तागो असमान जनाऽ हइ एत्ते धोखा नञ जाने केत्ते बड़गो होतय ई असमान बामन कोस के  नानी झुठे झुठे कहके बिना चिनिए वाला दूध पिला देलक  अब नानी हीं माय साथे जो अइवो करऽ ही तइयो ओक्कर बात नञ मानऽ ही  हेरे हेरे करते रहऽ हे आउ हम सेल कबड्डी पार  पहुँच जा ही अप्पन गोल में  मेखना कलिया जमापतिया रमजीआ आउ कत्ते ने लड़का बगइचा में भेंटा जा हे  अनखा के धूप नानिए के लगऽ हे  सोचे के बात हे  बगइचा में कहीं धूप आउ झरक लगऽ हे खेले देबे के मन नञ तो हेरे हेरे आउ ओहू में बड़का आम के तरे  एतबड़ मोट ओक्कर डाल डहुँली फइलल हे कि की मजाल एक्कर रत्ती भर धूप ओकरा तरे घुस आबे  ओक्का बोक्का तीन तरोक्का लइया लाठी चन्दन काठी कौनो ने कौनो चोर होइए जा हे  चोरवा के दुन्नूँ हाथ फइलल  ओकरा में भर पंजरा धूरी  ओकरा में रोपल खड़ा एगो गुल्ली  आउ चोरवा के दुन्नूँ आँख बंद कइले कौनो ने कौने छँउड़ा  हमनी सब पुछते जा रहली हे कहाँ जाहँऽ चोरवा बोलऽ हे नानी घर कोनमे आम के जड़ तरी सब गिरबा देली चोरवा से  बालुओ सब  आउ गुलियो  आँख बंद के बंद  देखता बाबू साहेब कइसे थोड़े दूर एन्ने ओन्ने घुमा फिरा के उनखा छोड़ देल गेल  अब खोजऽ बाबू साहेब नञ तो पँच पँच चट्टी सब लेबो  खोजऽ आउ फिन खोज के छुअऽ केकरो  नञ तो चोर बनतो के ई आम से ऊ आम तर बौड़ा रहल हे  हमनी बगइचा के पुरवारी कोना दन्ने कनखी से ताकऽ ही कोनमा आम दन्ने  हँस्सऽ ही  गमे तब ने  गुल्ली खोज के कोनमा आम के चार फेर लगावऽ  एन्ने हमनी सब नुक जइवो  खोजते रहऽ  माय के मन खराब रहे लगल  बाबू माय के नानी हीआँ भेज देलन  साथे साथे हमरो  जेन्ने जेन्ने मइया ओन्ने ओन्ने बछवा बाबा हीं से नानी हीं अइली  एक दिनमा माय के मन बहुत्ते खराब हो गेल  नानी मौसी आउ केत्ते ने मेहरारू माय के घेरले हलन  हम जो जाइयो चाही तो जाइए न मिले  एन्ने नाना ओझा गुनी बोलवउलन  पानी पढ़े कहलन  भगत बोललन लड़का होत  एही एक घड़ी में  आउ तब बात समझ में आल  मौसी हँसके कहलक ले तोर दुलार छिना जइतउ एकबैग रोबा कन्नी मच गेल  गीत नाध सब रुक गेल  मौसी हमरा गोद में लेके रोबे लगल माय मर गेलो  हम माय भिरी जाय लगली  मौसी हमरा जाइए नञ दे  हम माय के मरे के सब मरम जानऽ हली  हम्मर माय कत्ते बार हमरा सामने मरल हल  आँख बंद करके खटिया पर ओघड़ा जा हल  नकल करके आँख मूँद ले हल  बड़ बदमासी करऽ हँ  ले हम मर जा ही  जीभ मुँह के बाहर निकाल दे हल  कत्ते चुट्टी काटे पर हँसके आँख खोल दे हल  हम माय के मरे के मरम जानऽ हली  माय भिरी जाय ला तड़फड़ा रहली हल  नाना कनन मुँहा होके मौसी से बोललन जाय देहीं  हम माय भिरी गेली  आँख अंगुरी से खोले लगली  खुले बंद हो जाय खुले बंद हो जाय चुट्टी काटली  माय आँख खोलबे नञ करे  घबड़ा के पुकारे लगली माय माय माय बोले तब ने  नाना भोकार पाड़ के रोबे लगलन  हमरा भर अँकबार उठाके दलान दन्ने चल देलन  हम्मर गाम में रामजी के कथा होबऽ हल  सीता माय के पापी रावन उठाके जब ले गेल तब रामजी विलाप कर करके सीताजी के पता गाछ बिरिछ से पूछऽ हलन  माय के सब बगइचा दन्ने ले गेलन हल  फिन नदी दन्ने  हम सब बात जान गेली हल  एक दिन चुपचाप हम नदी एकेले चल गेली  माय कहीं नञ मिलल  लौट के कोनमा आम भिरी गेली  कोय नञ हल  हम रामजी नियर रो रोके कोनमा आम से पूछे लगली हम्मर माय केन्ने गेल माय गेऽऽ के हमरा कोनमा आम से छोड़ा के ले आल नञ जानऽ ही  नानी मरल नाता टूटल  मइयो के मरला जमाना बित गेल  नाता टूट जा हे नानी के सराध में नोम्मा जाय पड़ल  नोम्मा हम्मर नानी घर नोम्मा हम्मर नानी के गाम टुट्टल नाता देख अइली हे  सच्चो टूट जा हे की माँमू के माथा मूड़ल हल  डाढ़ी मोछ साफ  नाना के चंदला माथा आउ चिक्कन भे गेल हे  नाना के मुँह उदास लगऽ हे  सब काज खतम भे गेल  हमनी बगइचा में बैठल ही  कोनमा आम तर खटोला पर नाना ओंठगल हथ  गाम के आठ दस लोग ओहीं पर नाना के घेरले भुइएँ में बइठल हथ  किसिम किसिम के गप खिस्सा चल रहल हे  आज चलती हे तऽ विलास जी के  गाम के गाम मारा से तबाह हे  कुइयाँ पताल चल गेल  पैन पोखरा सुख के खट खट हो गेल  मगर विलास जी अइसनो गिरानी में दस हाथ चकला कुइयाँ खनलन  मटर ओकरा में बइठउलन  की हड़ हड़ पानी टानऽ हे हाँ रे विलास जी के बढ़ती हे  एगो जुआन बिच्चे में टोक के कहलक तोहनी विलास जी के बारे में जे कहलऽ ई बात दुनियाँ जानऽ हे कि मसोमतिया के खेत हड़प के ऊ अप्पन बढ़ती देखा रहलन हे  एगो बुढ़ा अमदी बिच्चे में टोक के बोललन एगो बात कहिअउ कह ने बाबा एक सों आम कम मंजरायल  कोनमा आम में एक्को मंजर नञ देखाय पड़इ  अंधड़ बतास सब झेल के मंजर अमौरी बनल आउ फिन अमौरी आम  आम पकहूँ लगल  टपका टोइया आम कौनो कौनो गाछ में देखाय पड़े  कोनमा आम में एक्को नञ  मगर की अजगुत बात कि आम जो झड़ई तो सबसे जादे कोनमे आम से  बैजनाथ बाबू ई सों सबसे कम मंजरायल हथ  मगर अभियो जो देखल जाय तो इनका से जादे केकरा रब्बी होत सब जन हँसे लगलन  नाना अप्पन बड़ाय सुनके मुसकी छोड़लन  संतोख से उनखर मुँह चिक्कन फुलल देखाय पड़े लगल हाँ हजूर एही ऊ कोनमा आम हे  टमटम रुकल हे  एक दू वकील हमरा साथ हथ  गाम के अमदी बगइचा भिरी जमा हथ  हाँ हजूर एही ऊ बगइचा हे जेकरा में खून होल  गाम में जमीन के झंझट लेके खून होल हे  एही बात के तहकीकात करे मजिस्ट्रेट के हैसियत से हम अइली हे  हम एकबैक बोल पड़ली अरे एही ऊ कोनमा आम वाला बगइचा हे हाँ हजूर हम टमटम भिरी खड़ा हली  आधा बगइचा जोतल हल  गाछ बिरीछ कब कट गेल कहना मोसकिल हे  खाली एक्केगो बड़का आम के पेड़ कट्टल पड़ल हे  एही ऊ कोनमा आम हे जी सरकार  एही पेड़ लागी तो अपने गोतिये में सब खून फसाद कइलन  कोनमा आम काट देल गेल हे  कोनमा आम कट्टल पड़ल हे  एतने सच्चाय हमरा ला हे  ओकील गाम के अमदी दरोगा बतिया रहलन हे  सब बेलाँ माने लग रहल हे  हमरा ई पता हल कि बगइचा हम्मर मामुये राज में बिक गेल हल  के खरीदार हलन नञ जानऽ हली  कोनमा आम लोग काट देलन  एही सच्चाय घुर फिर के हमरा पर परगट होवऽ हे  खून फसाद सब बेलाँ माने लगऽ हे  कोनमा आम मर गेल हम्मर माय एक बार फिन मर गेल  एकबैक ओकिल साहेब दन्ने मुँह करके हम पूछली अब की करे के हे मगही के एगो हम्मर मुँह से निकसल बात लोग नञ समझ रहलन हे  अचरज से हम्मर मुँह ताक रहलन हे  मगही मगध संघ के तिमाही पत्रिका बरीस १ अंक १ जनवरी मार्च १९८६ पृ॰ ३६ ४० आउ मागधी विधा विविधा विविध विधा में स्तरीय मगही लेखन के परिचायक एगो संकलन खण्ड १ मगही गद्य साहित्य सम्पादक हरिश्चन्द्र प्रियदर्शी मगध संघ प्रकाशन सोहसराय नालन्दा १९८२ कुल पृष्ठ ४ १४२ २ ई कहानी पृ॰ ७३ ७७ पे छपल हइ  नोटः कहानी संग्रह अजब रंग बोले सन् २००० में प्रकाशित होले ह  रवीन्द्र कुमार जी के ई पहिला कहानी मासिक मगही पत्रिका मगही के प्रवेशांक नवम्बर १९५५ में प्रकाशित होले हल  एक्कर पुनः प्रकाशन १९८३ में मागधी विधा विविधा आउ १९८६ में तिमाही मगही पत्रिका मगही में कैल गेलइ जेकर विवरण उपरे देल हइ मगही के सशक्त कथाकार रवीन्द्र कुमार नवम्बर मई लेखक अरुण कुमार सिन्हा जन्मः रवीन्द्र कुमार के हमरा से जान पहचान इया रिश्ता ७ मई १९५२ से होयल हल जब हम्मर बिआह उनकर मंझिला चचा कृष्ण सहाय सिन्हा के बड़ बेटी प्रेमलता के साथे ठीक हो चुकल हल आउ ऊ दिन ऊ तिलक के रस्म अदायगी करे ला हम्मर अप्पन साला ज्योतिन्द्र जी पुरोहित जी आउ नउआ के संघे हमरा हीं अयलन हल  रवीन्द्र जी ज्योतिन्द्र जी आउ हम तीनो हमउमरिये हली एही से रिश्तेदारी के अलावे दोस्ती के सम्बन्ध भी हमनी के बीच गाढ़ा होइत गेल  बिहारशरीफ के भैंसासुर महल्ला के निवासी रवीन्द्र जी के बाबू जी चतुर्भुज सहाय मोख्तार हलथिन  उनकर पहिला बिआह ओंदा गाँव में होलइन हल  ओंदा वाली मेहरारू से उनका एगो बेटी बच्ची होलइन हल  कुच्छे साल बाद ओंदा वाली उनका छोड़के दुनिया से चल गेलन  उनका मरला के बाद चतुर्भुज सहाय दोसर बिआह नोम्मा गाँव में कैलन जिनका से दूगो बेटा होलथिन  ओकरे में से एगो बेटा हलथिन मगही के सशक्त कथाकार रवीन्द्र कुमार आउ ओही नोम्मा गाँव हे उनकर ननिहाल जेकरा बारे में ऊ अप्पन कहानी कोनमा आम में जिकिर कैलन हे  कथाकार रवीन्द्र कुमार के जलम १२ नवम्बर १९३३ ई॰ के होयल हल  ऊ छोटगरे से जिनगी आउ मउअत के खेल बड़ी नजदीक से देखलन हल  ऊ छोटे गो हलन कि उनकर माय भाई आउ बच्ची दीदी के मउअत हो गेल  बाबू कचहरी चल जा हलन तब मंझला बाबू कृष्ण सहाय चम्मच से उनका गाय के दूध पिलावऽ हलथिन  जवान होला पर ऊ पटना के लोहानीपुर महल्ला में अप्पन मंझला बाबू जौरे रहऽ हलन  खाना पीना तो सब के जौरहीं होवऽ हलइ बाकि रवीन्द्र जी अप्पन पाकिट खरचा उनका से न मांग के दू तीन जगह लइकन के टिउसन पढ़ावऽ हलन  रवीन्द्र जी के मंझला बाबू के टी॰के॰घोष एकेडेमी के हेडमास्टर से जान पहचान हलइन  एही से उनका कहला पर आई॰एस सी॰ कैला के बाद ओही इस्कूल में ऊ साइंस टीचर हो गेलन  बाद में ऊ अप्पन घरे बिहारशरीफ में आ गेलन आउ उहें पहाड़ीपर के इस्कूल में पढ़ावे लगलन  अइसे हलन तो ऊ साइंस के शिक्षक बाकि इहें से उनका साहित्य जगत में आवे के रस्ता खुलल  पूर्णिया आउ गया में इस्कूल में मास्टरी करे के साथ साथ रोज कइएक बैच में टिउसन पढ़ावऽ हलथिन  तइयो साइंस पढ़ावे के बावजूद उनका भासा आउ साहित्य से बहुत लगाव हलइन  भासा के बेवहार में सटीक शब्दन के चुनाव हाजिर जवाबी आउ पसंदीदा दलील ई उनकर भीतरी गुन हल  दोसरा में भी अगर ऊ कोई खास गुन पावऽ हलन त खुल के सराहऽ हलन  शुरू में रवीन्द्र जी हिन्दी कहानी आउ ऊ भी रूमानी कथा लिखऽ हलन  सिनेमा के कुछ परभाव भी उनकर रचना पर हो जा हलइ  बाद में ऊ गुलशन नन्दा के उपन्यास पढ़ना छोड़ के अज्ञेय जी के उपन्यास शेखरः एक जीवनी जइसन उपन्यास पढ़े लगलन  महान चिन्तक गुरुदत्त के उपन्यास से भी ऊ काफी परभावित होलन  सच तो ई हे कि रवीन्द्र जी धरती आउ जिनगी के सच से जुड़ गेलन हल  सन् १९५५ ई॰ के उत्तरार्द्ध में रवीन्द्र जी जब भिक्खु जगदीश काश्यप आउ डॉ॰ श्रीकान्त शास्त्री के अनुरोध पर हिन्दी से मगही जगत में प्रवेश कैलन त उनकर लिखल कहानी देखके राहुल सांकृत्यायन कहलन हल रवीन्द्र जी मगही के प्रेमचन्द हथ  रवीन्द्र जी बिहार मगही मंडल के प्रकाशन में सम्पादक मंडल से जुड़ल रहलन आउ मगध संघ के संस्थापक सचिव आउ बाद में आजीवन उपाध्यक्ष रहलन  उनकर कहानी मगही के विभिन्न पत्रिका मगही मगही पत्रिका निरंजना आउ अलका मागधी में छपते रहल  आकाशवाणी पटना के मागधी कार्यक्रम में उनकर कइएक कहानी के प्रसारण होयल  इंटरमीडियट गद्य पद्य संग्रह मातृभासा आउ हरिश्चन्द्र प्रियदर्शी द्वारा सम्पादित संग्रह मागधी विधा विविधा में भी रवीन्द्र जी के रचना देखल जा सकऽ हे  एकरा अलावे अब तो इनकर मगही कहानी संकलन अजब रंग बोले सन् २००० ई॰ में प्रकाशित हो गेल हे  एकरा में १६ गो स्तरीय कहानी संकलित हे जे मगही भासा के गौरव बढ़ावऽ हे  कवि राम नरेश पाठक के ऊ बड़ भाई मानऽ हलन आउ उनकर लिखल दूगो गीत कारी कारी चुनरिया पसर गेलइ राम आउ उतरल अगहन के भोर इ भइया के हरमेशा गुनगुनयते रहऽ हलन  केकरो गुन के तारीफ करे के माद्दा उनका में हल  राम नरेश पाठक आउ हरिश्चन्द्र प्रियदर्शी के नजर में रवीन्द्र जी एगो महान कहानीकार हलन  एगो छायावादी कवि कह गेलन हे वियोगी होगा पहल कवि आह से उपजा होगा गान  उमड़ कर आँखों से चुपचाप बही होगी कविता अनजान  रवीन्द्र जी कवि तो न हलन बाकि जीवन भर अपार दुख झेलइत उनकर गिरे वला आँसू के परभाव उनकर कहानी पर भी गहरा असर छोड़लक हे  दरअसल ऊ शुरुए से भावुक हिरदय के बेकती हलन  उर्दू में एगो शेर हे इशरते कतरा है दरिया में फना हो जाना  दर्द का हद से गुजरना है दवा हो जाना  रवीन्द्र जी अप्पन जिनगी में जेतना दर्द आउ पीड़ा सहलन हल से उनकर बातचीत आउ रचना में साफ नजर आवऽ हे  अकसर ऊ तलत महमूद के गावल एगो पुरान गीत गुनगुनइते रहऽ हलन ऐ मेरे दिल कहीं और चल गम की दुनिया से दिल भर गया ढूँढ़ ले अब कोई घर नया  गया के अभिशप्त मकान खरीदला के बाद उनकर तेज तर्रार डगडरी पढ़इत छोटका बेटा संजय एगो दुर्घटना में इनका छोड़ देलक  फिर इंजीनियर बनल मंझिला बेटा अजय अप्पन सउँसे परिवार के भार इनके पर छोड़ के कैंसर के शिकार हो गेल  ई दुन्नो मौत रवीन्द्र जी के जिनगी के झकझोर के रख देलक  आखिर में १९५७ ई॰ से ही जीवन भर साथ देवे ओली संगिनी सरोज कमल देवी रवीन्द्र सुरुज के रहते चल बसल  एतना दुख इनकर दिल बरदास्त न कर सकल  परिणाम भेल दिल के रोग आउ जिनगी के खोखला करे वला डायबिटीज  बीतल दुख के भुलावे ला ऊ सिगरेट पीये लगलन आउ चेन स्मोकर हो गेलन  मर्ज बढ़ते गेल आउ २१ मई २००६ ई॰ के ऊ हरमेशा ला आँख मूँद लेलन  अपना पीछे रवीन्द्र जी बड़ बेटा प्रो॰ विजय के अलावे बड़हन परिवार छोड़ गेलन हे  जइसन कि हम शुरुए में बता चुकली हे कि रवीन्द्र जी के हमरा से बड़ी लगाव हलइन  हम्मर एगो कविता ऊ एकंगरसराय के अधिवेशन में ठुमरी में गा के तहलका मचा देलन हल  फिर पटना में हम्मर कविता संग्रह बाँसुरी बजते रहल के लोकार्पण के अवसर पर संग्रह के कविता गुजरइत नैं रात जहाँ बूझऽ गुजरात हे पढ़ के सुनैलन हल  आज कथाकार रवीन्द्र कुमार हमनी के बीच नैं हथ तइयो उनका साथे गुजारल पल रह रह के इयाद आवऽ हे  ऊ एगो हिन्दी फिल्मी गीत आउ ओकरा अंगरेजी में अनुवाद करके सुनावऽ हलन त बड़ी अच्छा लगऽ हल एक दिल के टुकड़े हजार हुए कोई यहाँ गिरा कोई वहाँ गिरा  अंगरेजी अनुवाद वन हर्ट्स् सेवरल पिसेज़ बिकेम सम हिदर फ़ॉलेन सम दिदर फ़ॉलेन  अलका मागधी बरिस १२ अंक ११ नवम्बर २००६ पृ॰ १३ १४ से साभार डॉ॰ श्रीकान्त शास्त्री आउ तनी इतिहासो डॉ॰ श्रीकान्त शास्त्री सम्बन्धित संस्मरण आउ मगध संघ के स्थापना बिहारशरीफ से मगही पत्रिका के प्रकाशन एवं दूठो मगही महासम्मेलन के इतिहास लेखक रवीन्द्र कुमार नवम्बर मई में नालन्दा कॉलेज में विज्ञान के छात्र हली  हमनी बैडमिंटन खेलऽ हली  हमनी माने हम हरिश्चन्द्र प्रियदर्शी उमेश अंजनी कृष्ण स्वरूप आउ कत्ते ने लोग  एक दिन सबके राय होल काहे न क्लब के एगो नाम देल जाय  विचार विमर्श के बाद क्लब के नाम मगध संघ देल गेल  खेले के अलावा ओकरा में साहित्यिक आउ सांस्कृतिक गतिविधियो के समावेश कइल गेल  हरिश्चन्द्र प्रियदर्शी एक्कर संस्थापक मंत्री आउ हम रवीन्द्र कुमार संस्थापक संयुक्त मंत्री चुनल गेली  प्राचीन नालन्दा विश्वविद्यालय के गरिमा प्राप्त करे के कोशिश कइल जा रहल हल  निदेशक पद पर भिक्षु जगदीश काश्यप हलन  काश्यप जी बौद्ध दर्शन के अन्यतम विद्वान हलन  में बुद्ध के दर्शन आउ भारत के सन्देश लेके ऊ जापान गेलन हल  जापान के लौटे पर हमनी मगध संघ के ओर से उनखर अभिनन्दन कइली हल  बिहारशरीफ हिन्दी पुस्तकालय के सामने के मैदान में एगो महती जनसभा के आयोजन कइल गेल हल  काश्यप जी बौद्ध दर्शन के कुछ बात अप्पन भाषण में हमनी के बतउलन हल  एगो बात आउ कहलन हल बउआ तोहनी सब खेलऽ पढ़ऽ मगर बातचीत मगहिए में करऽ मगही में बतियाय के ई पहिला सन्देश हल  कत्ते दिन बीत गेल  फिन एक दिनमा ठाकुर रामबालक सिंह एगो बुजुर्ग अदमी के साथ पटना से हम्मर दुआर पर अयलन  रामबालक सिंह जी से परिचय हल मगर बुजुर्ग अदमी के पहिला बार देख रहली हल  रामबालक जी परिचय देलन ई श्रीकान्त शास्त्री हथ  मगही ला समर्पित अदमी  हिन्दी आउ संस्कृत के प्रकांड विद्वान हथ  मगही के अलख जगावे ला निकललन हे  शास्त्री जी कहलन हल हम जानऽ ही तोहनी मगध संघ से सम्बद्ध हऽ  मगही में बातचीत करऽ हऽ  सुनऽ ही हस्तलिखित पत्रिका निकालऽ हऽ  ओकरा में हिन्दी आउ मगहियो के रचना रहऽ हे  ई बड़ खोसी के बात हे  अब हमनी पटना से एगो मगही पत्रिका निकाले जा रहली हे  तोहनी के सहयोग जरूरी हे  हम चुप हली  फिन बोललन हल जलमला होत तो बुतरू होल हे बुतरू होल हे मगहिए के अमरित नियर वाणी तोर कान में पहिले गेलो होत  अपन बोली बोले में लजा हऽ काहे हिन्दी में लिखऽ हऽ मगहिओ में लिखऽ दुन्नू आगन्तुक ला एक एक गिलास शर्बत बना के ले अयली  एही हल हम्मर अतिथि सत्कार  शायद सन् अगस्त सितम्बर के महिन्ना हल  बूँदा बाँदी होइए रहल हल  उनखर निवेदन हल प्रियदर्शी जी हीं संगे जाइके  ई हमरा ला पहिला आदेश हल  रस्ता भर सोंचइत जा रहली हल मामूली खद्दर के कुर्ता धोती में ई अदमी केतना मामूली लग रहलन हल  ओकरो में मामूली कद काठी के अदमी  मगर रामबालक भाय कहऽ हथ बड़का भारी विद्वान हथ  उनखनी साथे हरिश्चन्द्र प्रियदर्शी हीं गेली  ढेर बातचीत होल  फिन तय होल मगही मगही मंडल द्वारा मगध संघ के तत्त्वाधान में प्रकाशित होयत  मगही साहित्य के पुनर्लेखन के सिलसिला शुरू होयल  मगही के पहिला अंक के नवम्बर में प्रकाशित होल  हम्मर कहानी हल असमानी रंग  तब से केत्ते ने हम्मर कहानी मगही में प्रकाशित होल  पित्तर के पुचकारी टुरवा मन के पंछी सब्भे स्वाहा आउ केत्ते ने  आद पड़ऽ हे शास्त्री जी के सादगी के  कधियो रामबालक सिंह आउ कधियो अपने हम्मर डेरा लोहानीपुर पटना आवऽ हलन  तखनी हम पटना सायंश कॉलेज के विद्यार्थी हली  शास्त्री जी के आदेश होबऽ हल कोय स्तरीय कहानी नञ् भेटायल हे  एक सप्ताह के भीतर लिख के एगो दे दऽ  रात रात भर जाग के एगो कहानी तइयार करऽ हली आउ दे आबऽ हली  हमरा मगही कहानीकार के रूप गढ़ेवाला ओही व्यक्ति हथ  मगही के प्रकाशन के पहिले हमनी भिक्षु जगदीश काश्यप जी के असिरबाद लेबे ला नालन्दा गेली हल  काश्यप जी अपने सक्रिय समर्थन देबे ला तइयार न हलन  ऊ कहलन हल त्रिपिटक के अनुवाद के भार भारत सरकार द्वारा देल गेल हे  एकरा ला समय सीमा तय हे  समय के अभाव में हमनी उनखा निर्देशक बनके आशीर्वचन देवे ला मिनती कइली हल  मान गेलन हल  कुछ दानो दक्षिणा देलन हल  फिन नालन्दा के कइ ठो भिक्षु सब से मिलली हल  कुछ भिक्षु अप्पन लेख के अंगरेजी में डिक्टेशन लेलन हल  फिन ऊ सब लेख के मगही रूपान्तर कइल गेल हल  मगही में ऊ सब लेख छापल गेल हल  श्रीकान्त शास्त्री जी के सम्पादकीय बड़ सटीक होबऽ हल  एगो मस्त मगहिया के नाम से अंगरेजी कविता के मगही कविता रूपान्तर मगही में छपइत रहऽ हल  ऊ मगही एकांकी आउ कहानियो लिखइत रहऽ हलन  मगही में सब प्रकाशित होयत रहऽ हल  आकाशवाणी पटना से उनकर रचना प्रसारित होयत रहऽ हल  मगही भाषा के विकास ला हरसट्टे सोंचइत रहऽ हलन  सब मगहियन सब के एक ठामा जमा करे के एगो योजना बनइलन  सबसे सहयोग लेलन  एकंगरसराय में एगो बृहत् मगही सम्मेलन के आयोजन कइलन  बिहार मगही मंडल आउ मगध संघ के सहयोग तो हइए हल  जनवरी में ई आयोजन कइल गेल  बिहारशरीफ से हम प्रियदर्शी गिरीश रंजन लल्लन करुणेश आउ कुछ लोग गेली हल  पटना से बड़का बड़का विद्वान जइसे डॉ॰ वी॰ पी॰ सिन्हा डॉ॰ नर्मदेश्वर प्रसाद आउ नञ् जाने कत्ते लोग एकंगर अइलन हल  मगही के सर्वश्रेष्ठ कवि रामनरेश पाठक रुद्र जी रामचन्द्र शर्मा किशोर सुरेश दूबे सरस आउ नञ् जाने कत्ते लोग अयलन हल  एके मंच पर मगहियन विचारक विद्वान कवि लेखक सब जमा कर देल गेलन हल  खुला अधिवेशन में आचार्य बदरीनाथ वर्मा के लमहर भाषण होल हल  तखनी ऊ बिहार सरकार के शिक्षा मंत्री हलन  दिन भर कार्यक्रम चलइत रहल हल  भोजन आउ ठहराव सब एकंगर उच्च विद्यालय में  रात में कवि सम्मेलन होल हल  भोजपुरी आउ मैथिली कवियन के भी न्योतल गेल हल  ढेर रात तक कवि सम्मेलन चलइत रहल हल  मगही के अइसन सम्मेलन आझ तक नञ् देखली  बिहारशरीफ में मगही सम्मेलन के सफल आयोजन होल हल  मगर एकंगर वाला सम्मेलन के कोय जवाब नञ् हल  एकर श्रेय डॉ॰ शास्त्री जी के जा हे  साधारण कद काठी साधारण बस्तर पहिरेवाला शास्त्री जी भव्य मगही सम्मेलन के अंजाम देलन हल  मगही के मगही सम्मेलन विशेषांक निकसल  पहिला पेज में भिक्षु जी जगदीश काश्यप के भरपेजी फोटो छपल हल  ओक्कर बाद कइठो पेज में मगही सम्मेलन उत्सव के फोटो हल  ओकर बाद देखऽ ही एगो भर पेजी फोटो हमरो छपल हे  फोटो के निच्चे छप्पल हे मगही रथ के सारथी श्री रवीन्द्र कुमार  अप्पन फोटो देख के मन पुलकित हो गेल  आँख से लोर चूए लगल  सोंचे लगली हम का एत्ते कयली हे जे हमरा एतना प्रतिष्ठा देल गेल  राहुल सांकृत्यायन जी हिन्दी साहित्य का बृहत् इतिहास लिख रहलन हल  ई कई भाग में बाँटल हल  एक्कर सोलहवाँ भाग लोकभाषा के हल  छपे पर ई अंक में मगही कहानीकार के रूप में एक अवतरण हाल हल  हम्मर कहानियो के समीक्षा हल  रवीन्द्र कुमार इतिहासिक पुरुष हो गेलन  हम जानऽ ही ई सब के कइलन डॉ॰ श्रीकान्त शास्त्री जी आउ के  उनखर स्नेह आउ आशीर्वाद हम पयली जिनगी भर नञ् भूल सकम  ऊ पारस हला  जे जे उनखा से सटल सब सोना हो गेलन  पीएच॰डी॰ डी॰लिट् सब उपाधि से विभूषित हो गेलन  पूर्णियाँ जिला स्कूल में हली  अखबार में उनकर निधन के समाचार पढ़ली  आँख बार बार लोर से डबडबा उठऽ हल  उनखा हम्मर शत शत प्रणाम मगही पत्रिका अंक जुलाई पृ॰ सम्पादकः धनंजय श्रोत्रिय तुम्हीं सो गए दास्ताँ कहते कहते डॉ॰ श्रीकान्त शास्त्री सम्बन्धित संस्मरण लेखक तारकेश्वर भारती सितम्बर हम मगही में न नैनाकाजर कहानी लिखतूँ हल न डॉ॰ श्रीकान्त शास्त्री जी से हम्मर जान पहचान होत हल  बात ई हल कि शास्त्री जी के दउड़ धूप कैला से एकंगरसराय में एगो मगही सम्मेलन जनवरी बोलावल गेल  डॉ॰ शिवनन्दन प्रसाद हम्मर लँगोटिया इयार हथ  ऊ शास्त्री जी से हमरा बारे में का बतिऔलन कि मगही सम्मेलन में सामिल होबे ला हमरो नेवता मिलल  गया से एकंगर पहुँचलूँ  शास्त्री जी हमरा करेजा से लगा लेलन  डॉ॰ संपत्ति अर्याणी उहँई खड़ा हलन  ऊ शास्त्री जी से पुछलन कि ई के हथ जवाब मिलल मगही में नैनाकाजर कहानी अपने पढ़ली हे न ऊ कहानी के लेखक भारती जी ईहे हथ  ऊ कहानी पढ़े से बिसवास होबे हे कि मगही में भी समर्थ कहानी सफलता के साथ लिखल जा सके हे  हम झेप गेलूँ  अदना लेखक के ऐसन तारीफ शास्त्री जी के स्नेह कहल जा सके हे आउ का बाद में ऊ हम्मर परिचय कत्ते विद्वान से करैलन आउर परिचय के माध्यम हल वही नैनाकाजर  उहाँ हम देखलूँ कि ऊ सम्मेलन के कर्ता धर्ता विधाता शास्त्रीए जी हथ  शास्त्री जी सगरो नाचल चलथ  छोट छोट बात के धेयान रखथ  उहाँ मगही भायचारा के गंगा बहा देलन शास्त्री जी  एतना उमंग एतना लगन एतना खेयाल बात अप्पन बेटा बेटी के बिआह में भी साइते कोय रखे हे  खाय पीये में मिले जुले में बैठे उठे में भी उहाँ मगहिए बोलल जा हल  ऐसन बुझा हल कि हिन्दी के बनवास दे देल गेल हे  हम्मर कार्यक्षेत्र गया रहल लेकिन शास्त्री जी के तो समूचे बिहार हो गेल हल इया ई कहल जाय कि मगही संसार हल  ई गुने हमरा उनका बीच में मुलकात कोय दस बरिस तक न होल  अखबार से उनकर मगही आन्दोलन के जानकारी मिलते रहल  हम गया छोड़ के दहपर ऐलूँ  पटना में आ रहलूँ हल  एकंगर उतरलूँ कोय काम से  शास्त्री जी देख लेलन जा रहलूँ हल कि गला फाड़ के पुकारलन  देखऽ ही तो शास्त्री जी गले गले मिललन  हाल चाल पूछलन  फिर हाथ पकड़ले पकड़ले हलवाई के दुकान पर बैठा देलन  दुनूँ भाय डट के पूड़ी मिठाय खैलूँ पान भी खिलौलन  तब पुछलन अच्छा ई तो बतावऽ एकंगर कइसे ऐला हम बतौली कि अब हम गया न रहऽ ही दहपर हाई स्कूल में हेडमास्टर ही  सुनते हुलस गेलन  हेडमास्टर ही ई सुन के न  ई गुने कि हम्मर इलाका में आ गेला हे तो मिलजुल के मगही के कुछ काम करम  बतौलन कि एजो मगध शोध संस्थान नाम के संस्था खोले के विचार हे आउर एकरा में अपने के सहयोग देबे पड़त  हम कहली कि अपने के आग्याँ पर हम जहाँ कहब उहाँ हाजिर होम  कैक महीना बाद मगध शोध संस्थान के गठन ला नालन्दा में भिक्षु जगदीश काश्यप के सभापतित्व में एगो बड़गो बैठक बुलावल गेल  ओकरा में भारत सरकार के उपमंत्री प्रो॰ सिद्धेश्वर प्रसाद नालन्दा पालि इंस्टीच्यूट के आधा दर्जन प्राध्यापक डॉ॰ सरयू प्रसाद प्रो॰ मौआर इत्यादि भी सरीक होलन हल  हम देखली कि सब कोय शास्त्री जी के आदर करऽ हलन  आदर न लेहाज कहल जाय तो जादा सही होत  वहाँ शास्त्री जी संस्थान के जरूरत पर जे भाषण कैलन ओकरा से साफ झलकऽ हल कि मगही के सम्हारे ला केतना उमतायल हलन केतना बेदम हलन आउर मगही में शोध कार्य करे के समय आ गेल हे एकरा केतना साफ साफ देखऽ हलन  संस्थान गठित हो गेल तो ऐसन नितरैलन जैसे कि उनका दौलत मिल गेल  हमरा ताजुब बुझाल कि मगही के नाम पर हिन्दी सेवी विद्वान के भी ऊ जुटा लेलन  उनकर मीठा तर्क के सामने आदमी झुक जा हल  शास्त्री जी संस्थान के कार्यक्रम तैयार करके एगो बैठक में लैलन तब हम उनकर सूझ आउर कल्पना शक्ति के कायल हो गेलूँ  लगल कि एतना दिन तक ऊ मगही आउर शोधे पर सोचते रहलन हल आउर कुछ पर न  लेकिन परोगराम एतना बोझिल हल कि हमनी सब के ऊ व्यवहारिक न लगल  तब शास्त्री जी ऊ परोगराम के एक गुटका संस्करण भी आगे बढ़ौलन  ओकरे ले के काम आगे बढ़ावे के विचार तय होल  संस्थान के काम पर संशय पैदा होबऽ हल तब शास्त्री जी ओकरा आनन फानन दूर कर दे हलन  लगऽ हल कि समस्या के समाधान ला हमनी के माथापच्ची करे पड़ऽ हल आउर ऊ समाधान रेडीमेड रखले रहऽ हलन  शोध पत्रिका के प्रकाशन के सफलता पर हमरा सन्देह हल  भाय सरयू बाबू भी एकरा बड़ा कठिन काम समझऽ हलन  लेकिन शास्त्री जी अप्पन व्यथा में पहले अँटौले रहऽ हलन कि काम कब कैसे होत आउर घबड़ाहट न देखाबऽ हलन  उनकर वाणी में ऐसन प्रेरणा बसऽ हल कि अलसाय आउर कदराय में केकरो बनवे न करऽ हल  मगही वर्तनी आउर मगही भाषा के विस्तार आउर क्षमता पर ऐसे तो कैक बैठक में बोलऽ हलन लेकिन संस्थान के राजगीर अधिवेशन में ऊ विषय पर उनकर भाषण बहुत सारगर्भित आउर महत्त्वपूर्ण समझल गेल  उनके व्यक्तित्व के जादू हल कि ऊ अधिवेशन में मिनिस्टर भी पधारलन आउर भाषा आउर साहित्य के भारी भरकम विद्वान भी  ऊ अधिवेशन तरुण जी के आर्थिक सहयोग से सफल हो सकल लेकिन संघटनकर्ता तो शास्त्री जी ही हलन  उनका में आदमी के पहचाने के विशेष शक्ति हल ई माने पड़े हे  केकरा से कौन काम हो सके हे ई उनका बारीकी से पता हल  काम कराबे के ढंग उनकर अद्भुत हल  पहले प्रेरणा दे के पीछे हट जा हलन  आगे बढ़ते देख के पीछे पीछे चले लगऽ हलन  आगे बढ़ऽ हियो चलल आबऽ पीछे पीछे ई उनका पसंद न हल  उनका नेतागिरी के सौख न हल लेकिन उनका में गुने ऐसन हल कि उनका नेता मान के चले पड़ऽ हल  शास्त्री जी से हमरा अन्तिम भेंट अप्पन विद्यालय के साहित्यिक आयोजन के समय पर होल  उनका निमंत्रण देली हल तुलसी शतवार्षिकी में अध्यक्षता करे ला  ऐलन उनकर स्वागत कैली  उदास देखली तो हाल चाल पुछली  तोतरा के बोललन कि हमरा लकवा मार देलको ह  बोल न सकियो लेकिन तोहर आदेस पर नै कैसे ऐतूँ हल  हाजिर हो गेलियो  हम्मर दिल बैठ गेल उनकर हालत देख के  उनका सभापति के आसन पर बइठौली आउर अपने कार्य संचालन कैली  सभापति के हैसियत से कुछ बोल न सकलन  अप्पन आदमी पर एतना खेयाल एतना नेह बिरला आदमी रखऽ हथ  ऊ औसर पर विद्यालय परिवार से एक भारी चूक हो गेल हल ओक्कर मलाल जिनगी भर रहत  रात के विद्वान कवि लेखक आउर आमंत्रित सज्जन भोजन कैलन  होस न रहल कि शास्त्री जी न बैठलन  सुबह पता चलल कि शास्त्री जी न खैलन काहे कि उनका डालडा से परहेज हे अप्पन तन्दुरुस्ती के खयाल से  एतना सरमिंदा हो गेली कि बरनन न कर सकऽ ही  शास्त्री जी भी काहे न कहलन कि हमरा वास्ते दू ठो सुखल रोटी बनवा द  छेमा माँगली तब मुसका के बोललन का हरज होल न खइली  सोचली कि उपास रह गेला से अच्छे होत  पेट सुद्ध हो जात  ऐसन सज्जनता पर प्राण न्योछावर अप्पन डेरा में ले जा के दूध रोटी खिलौली  प्रेम से खैलन  न सिकवा न सिकायत  क्षमाशीलता के अजगुत मिसाल  चले लगलन तो झिझक के गाड़ी भाड़ा बढ़ौली  हम्मर हाथ मोड़ के कहलन भाय भारती जी अपना में ई सब न चले हे  हम बोलाबी तू चल आबऽ तूँ बोलैला हम चल ऐलियो गाड़ी भाड़ा का बात तो मामूली लगे हे लेकिन मामूली घटना से ही तो आदमी के बड़प्पन और इन्सानियत के पहचान होबे हे  शास्त्री जी बहुत मिलनसार हलन  आउर मिलनसार वही हो सके हे जेकरा में घमंड न रहे  विचार आउर रहन सहन आउर पहनावा में बहुत सादा हलन  कभी कभी कपड़ा फटल चिटल आउर मइल भी पहिनले उनका देखलूँ हल  कपड़ा लत्ता के बारे में थोड़ा लापरवाह हलन  सोचऽ हलन हमरा देखाबे के हे जैसन ही तैसन सही  एकरो में लोग शास्त्री जी के चीन्हिये ले हथ तो आउर का चाही आदमी गोरा चिट्टा हलन आउर देह भारी भारी  उमर निढाल पर तो भी होठ लाल लाल  आँख में नेह कातरता साफ झलकऽ हलन  भौं घना  कुल मिला के व्यक्तित्व प्रभावशाली हलन  उठ गेला तो लगे हे मगही के जीवनदानी चल गेला  मगही माता के गोदी आज सूना सूना लगे हे  बिहान दिसम्बर मगही पत्रिका अंक जुलाई पृ॰ सम्पादकः धनंजय श्रोत्रिय मगही साहित्य में प्रयुक्त ठेठ मगही शब्द मगही उपन्यास रमरतिया में प्रयुक्त ठेठ मगही शब्द मगही उपन्यास चुटकी भर सेनुर में प्रयुक्त ठेठ मगही शब्द मगही उपन्यास गोदना में प्रयुक्त ठेठ मगही शब्द मगही उपन्यास बबुआनी अइँठन छोड़ऽ में प्रयुक्त ठेठ मगही शब्द मगही उपन्यास फूल बहादुर में प्रयुक्त ठेठ मगही शब्द मगही समसामयिक कहानी में प्रयुक्त ठेठ मगही शब्द मगही लघुकथा संग्रह कथा बतीसी में प्रयुक्त ठेठ मगही शब्द मगही ललितनिबन्ध संग्रह अमृत आउ विष में प्रयुक्त ठेठ मगही शब्द मगही उपन्यास नरक सरग धरती में प्रयुक्त ठेठ मगही शब्द मगही साहित्य में प्रयुक्त ठेठ मगही शब्दप्रिय पाठक गण मगही साहित्य में प्रयुक्त ठेठ मगही शब्द के प्रयोग सहित चयन लगी कुछ उदाहरण देल जा रहले ह  हम्मर ई प्रयास हइ कि साहित्य में से ठेठ प्रयुक्त मगही शब्द के प्रयोग सहित ऐसे दर्शावल जाय कि शब्द के अर्थ बिलकुल स्पष्ट हो जाय  शब्दकोश बनावे में एकरा से बहुत कुछ मदत मिलतइ  ई ठेठ मगही शब्द संग्रह में ओइसन कोय शब्द नयँ लेल जइतइ जे बृहत् हिन्दी कोश सम्पादक कालिका प्रसाद राजवल्लभ सहाय मुकुन्दीलाल श्रीवास्तव में पावल जा हइ  अपने सब से निवेदन हइ कि ई फ़ॉर्मट के बारे अप्पन अप्पन सुझाव देते जाथिन  धन्यवाद उदाहरण लगी रमरतिया उपन्यास के पहिला अनुच्छेद में प्रयुक्त ठेठ मगही शब्द प्रयोग सहित देल जा रहले ह  मगही उपन्यास रमरतिया में प्रयुक्त ठेठ मगही शब्दरम॰ रमरतिया मगही उपन्यास बाबूलाल मधुकर प्रथम संस्करण नवमा संस्करण प्रकाशकः सीता प्रकाशन स्लम लोहियानगर पटना मूल्य रुपये कुल पृष्ठ  देल सन्दर्भ में पहिला संख्या अनुच्छेद दोसर संख्या पृष्ठ आउ तेसर संख्या पंक्ति दर्शावऽ हइ  चकचेहानाःकुक्रूकू के अवाज सुनके रमरतिया चकचेहा के उठल आउर अँगड़ाई लेइत अप्पन माय से कहलक माय आज्झ भी सब महुआ कोय चुन लेलको होत न रम॰ सगरे सगरोःमहुआ के पेड़ तर सगरे पीअर पीअर मोती जइसन महुआ के दाना छितराइल हल  रम॰ अनचकानाःपाछे से रमरतिया के घठायल हात के कसल मुक्का पेड़ तर ताकइत आउ खड़ा अमदी पर धमाक् सन गिर पड़ल  उ अमदी अनचकाके मार से डेराइत घबराइत पीछे ओर घुर ही रहल हल कि रमरतिया झट अप्पन दूनो खुलल हाथ जउरी पगहा जइसन ओकर गिआरी में फेंक देलक रम॰ जउरीःपाछे से रमरतिया के घठायल हात के कसल मुक्का पेड़ तर ताकइत आउ खड़ा अमदी पर धमाक् सन गिर पड़ल  उ अमदी अनचकाके मार से डेराइत घबराइत पीछे ओर घुर ही रहल हल कि रमरतिया झट अप्पन दूनो खुलल हाथ जउरी पगहा जइसन ओकर गिआरी में फेंक देलक रम॰ गिआरीःपाछे से रमरतिया के घठायल हात के कसल मुक्का पेड़ तर ताकइत आउ खड़ा अमदी पर धमाक् सन गिर पड़ल  उ अमदी अनचकाके मार से डेराइत घबराइत पीछे ओर घुर ही रहल हल कि रमरतिया झट अप्पन दूनो खुलल हाथ जउरी पगहा जइसन ओकर गिआरी में फेंक देलक रम॰ भोरहरिआः राधे तूँ आउर इहाँ हाँ रामरती हम इस्कूल जाइत हली हम्मर इस्कूल के दूरी इहाँ से तीन कोस पड़ऽ हे न इस्कूल भी भोरहरिआ हे  अ ेही गूने सकेरे चले पड़ऽ हे  रम॰ गुने गूनेः राधे तूँ आउर इहाँ हाँ रामरती हम इस्कूल जाइत हली हम्मर इस्कूल के दूरी इहाँ से तीन कोस पड़ऽ हे न इस्कूल भी भोरहरिआ हे  अ ेही गूने सकेरे चले पड़ऽ हे  रम॰ सकेरेः राधे तूँ आउर इहाँ हाँ रामरती हम इस्कूल जाइत हली हम्मर इस्कूल के दूरी इहाँ से तीन कोस पड़ऽ हे न इस्कूल भी भोरहरिआ हे  अ ेही गूने सकेरे चले पड़ऽ हे  रम॰ फिन फिनु फिनोः रामरती हम्मर लिलार में पीड़ा होवइत हे लगऽ हे जइसे कुछ गड़ गेल हे राधे के ई बात सुनके रमरतिया के धियान अप्पन चूड़ी भरल दूनो हाथ पर गेल  हाय राम हम्मर दूगो चूड़िया टूट गेल  चिहुँकइत रमरतिया बोल उठल  फिन रमरतिया अप्पन दूनो हाथ से राधे के लिलार पकड़के निहारे लगल  रम॰ सले सले सलेःघबड़ाय के कोय बात न हे रामरती  गड़ल काँच सले सले निकाल दऽ  रम॰ अगे मइनीःअगे मइनी लेहू भी बहइत हो अब का भेतो राधे गाँव चलऽ रम॰ लेलः जे चीज धँस जाहे ओकरा निकाले आउर समावे में बढ़ जइवे करऽ हे इ लेल तूँ मत घबड़ा  राधे के इ बात सुनके जरी सबूरी तो भेल मुदा ओकर करेजवा हउल हउल करही रहल हल  रम॰ सबूर सबूरीः जे चीज धँस जाहे ओकरा निकाले आउर समावे में बढ़ जइवे करऽ हे इ लेल तूँ मत घबड़ा  राधे के इ बात सुनके जरी सबूरी तो भेल मुदा ओकर करेजवा हउल हउल करही रहल हल  रम॰ इड़ोतःरमरतिया खड़ी होके अ ेक टक से टुकुर टुकुर राधे के जाइत निहारे लगल  मुदा रादे अप्पन पीड़ा रमरतिया के दिल में देके मस्ती में झुमइत डगर पर जा रहल हल  हाँ कभी कभी घुर घुर के ताकइत भी हल  इ फेरा तब तक होयत रहल जब तक अ ेक दूसर से इड़ोत न हो गेलन  रम॰ एहे सन्देश में प्रकाशक के पूरा पता तो देइए देलिए ह न चाहऽ हथिन त बाबूलाल मधुकर जी से मोबाइल नं॰ पर बात कर सकऽलथिन हँ  पढ़कर बड़ा आनंद आया किताब कहाँ मिल सकती हैसरीर तो घुसबे नऽ करत  बाबा जी के रोइत देख के पंच लोग समझौलन कि अभी हमनी फैसला सुनौली नऽ हे  काहे रोइत ही बाबाजी थोड़ा संतोष बान्हलन  पंच लोग दोसरका बाबाजी से कहलन कि फिन जरा टूआँ में घुसऽ तो बाबा जी खुसी से टूआँ में घुस गेलन तो पंच लोग टूआँ के दूनो मुँह झट से बंद कर देलन आउ असलका बाबा जी के कहलन कि अप्पन सवारी ले जाऽ आउ अब से भूल के भी भदरा नछतर में जतरा नऽ करिहैंऽ  कहताहर रामसेवक मो० पो० कुनापी जिला गया चार गो साथी हलन  एक दिन बतिअयलन कि हमनी के कहीं घूमे के चाहीं  सड़क पर जाइत हलन तो ओकरा पर गोड़ के चिन्हा देखलन  ऊ में से एगो कहलन कि इयार एगो अउरत गेलवऽ हे  दूसरका बोलल कि ऊ अउरत गर्मिनी हल  तीसरका कहलक कि ऊ भाग के गेल हे  चउथक कहलक कि ऊ उत्तर तरफ गेल हे  आगे बढ़लन तो फिनो एक साथी बोलल कि इयार ई राह से एगो ऊँट गेल हे  दोसरका बोलल कि ओकरा पर कुछ लादल हे  तीसरका बोलल कि ऊपर कुछ लादल तो हे बाकि सवार नऽ हे  चउथक का बोलल कि ऊ ऊँट एक आँख के कान हे  तब तक औरत वाला आउ ऊँट वाला खोजइत ओहनी के पास पहुँचलन  ओहनी सब बात सुन लेलन आउ कहलन कि तोहनी चोर मालूम पड़इत हें काहे से कि सब बात बता देइत हैं  औरतिआ आउ ऊँटवाओलवा कहलन कि तोहनी बता दऽ न तो सजाय दिलबवऽ  सुन के चारो बोललन कि हमनी चोर नऽ ही  हमनी लाल बुझक्कड़ ही  एकरा पर भी ओहनी नऽ मानलन आउ राजा के पास ले गेलन  रात हो जाय से राजा फैसला नऽ कैलन आउ ओहनी छवो के रख लेलन  रात के राजा के यहाँ खाना पीना करे लगलन तो एगो कहलक भात सामजीरा चाउर के हे  दोसरका कहलक कि बासी हे तो तीसरका कहलक कि तेवासी हे  चउथका कहलक कि ई मांस कुत्ता के हे  राजा एहनी के बात सुन लेलन  सबेरे राजा के कचहरी लगल तऽ ऊ चारो से पूछलन कि खाइत खानी का का बोलइत हलऽ से कह ओहनी रात के सब बात कहऽ सुनौलन  राजा कहलन कि समजीरा के चाउर बासी कइसे हल खसी के मांस कुत्ता के कइसे हो गेल ई बात के जबाव दे नऽ तो गड़हारा भरा देबउ  तब लाल बुझक्कड़वन कहलन कि अपने के हिआँ चाउरकूटा के कहाँ आयल राजा कहलन कि किसान ही से तो किसान के बोलाबल जाय  राजा किसान के बोलौलन तो लाल बुझक्कड़ पूछलक कि ई बतावऽ कि धनवा तू तुरते कुबार के रोपले हल कि दू दिन के बाद किसान कहलक कि कुबार के ओही दिन नऽ रोपली हल  काम में बझ गेली हल से दोसर दिन रोपली आउ थोड़े मोरी बच गेल तो तेसर दिन रोपली  तब बुझक्कड़वन कहलन कि हजूर बासी भेल कि नऽ राजा मान गेलन कहवाँ से हंसा आयल डॉ॰ श्रीकान्त शास्त्री सम्बन्धित संस्मरण लेखक अरुण कुमार सिन्हा जन्मः जनवरी मई के हमर बिआह बिहारशरीफ के भैंसासुर मोहल्ला में होल त हम जानली कि हमउमरिया साँवर वरन के जे जुवक हथ हम्मर सार हथ नाँव हे रवीन्द्र कुमार विग्यान के छात्र हो के भी एत्ता भावुक हथ कि भासा के शब्द पर उनकरा कमांड हासिल हे  लिखा पढ़ी में हमरो सुरुए से रुचि हल  ई गुने सुभाविक हल कि हमन्हीं दुनहुँ के बीच काफी बने लगल  अइसे त रवीन्द्र जी के बहुत्ते दोस्त हलन बाकि एगो दोस्त हलन आउ अभियो हथ हरिश्चन्दर जी जिनकर नाँव कवि जी पड़ गेल हल  रवीन्द्र जी आउ हरिश्चन्दर जी में उठा पटक छोड़ के सब हो जा हल  तेज तर्रार रवीन्द्र जी के आगू हरिश्चन्दर जी तर्क करे में मात खा जा हला  बिहारशरीफ के कुमार टॉकीज के पास के चाय के दुकान पर रवीन्द्र एवं पार्टी के जमावड़ा यादगार स्वरूप बन गेल हल  बहस मोहाबिसा कविता वाचन गीत गायन के रोज रोज सिलसिला देख के दुकानदार ऊब के वरदास करऽ हल ई गुने कि पार्टी के सदस्य बढ़े से ओकर चाय के बिक्रियो बढ़ते जा हल  के ऊ दिन हम ससुरारे में हली जब कि हरिश्चन्दर जी सुबहे सुबह भाग के केबाड़ी थपथपा के पुकरलका रवीन्दर रवीन्दर खिड़की से झाँक के देखली त हरिश्चन्दर जी एगो हमन्हीं से बड़ उमर के जुबक के साथ बहिरसी ठड़ी हथ  हम उठ के बाहर जा के दरवाजा खोल देली  हमरा देख के हरिश्चन्दर जी पूछलका रवीन्दर हथ उत्तर में हामी भर देली हम  हरिश्चन्दर जी कहलका कह दऽ उनका कि डॉ॰ श्रीकान्त शास्त्री अइलन हे  रवीन्द्र जी ऊ समय मुँह धो रहलन हल  हम जा के उनका हरिश्चन्दर जी के संवाद सुनइली त ऊ तुरन्ते जल्दी जल्दी कुल्ला गरारा कर के बाहर अयलन  हमहूँ बाहर इँकसली  डॉ॰ श्रीकान्त शास्त्री से प्रणाम पाती होल  उनका से दूरा पर बिछल चौकी पर बैठे ला रवीन्द्र जी अनुरोध कैलका त शास्त्री जी कहे लगला भाई भिक्खु जगदीश काश्यप जी से मिल के आ रहली हे  अपने के मालूम हे कि एकंगरसराय में मगही सम्मेलन होवे ला जा रहल हे  अपने सभ जरूर आयब  रवीन्द्र जी अपने से हमरा बड़ उम्मीद हे  प्रियदर्शी जी से अपने के काफी तारीफ हम सुनली हे  हिन्दी में तोहर लिखल कहानी देख सुन के काफी खुशी होवऽ हे हमरा बाकि ओकरा से जादे खुशी हमरा तब होत जब मगही माय ला कहानी तों लिखे लगबऽ  जलमल होवऽ त लोग थारी बजइलको होत आउ नुनू बाबू शब्द जे हे मगही के ओही कान में पड़लो होत  दिल से इँकसल शबद कैसन मिठगर आउ अपनापन लेल होवऽ हे ई कवि आउ कहानीकार जरूरे महसूस करे हे  एकरा बिसरिहऽ नञ् येही हमर अपने से अनुरोध हे  फिर कल भेंट होत  अभी सभे के नेओते के हे बड़ जबरदस्त काम हे ई आदमी जुटाबे के  अप्पन रचना कविता कहानी सम्मेलन में अइहऽ त लेले अइहऽ  मगही पत्रिका भी इँउस रहल हे एकरा ला भी रचना भेजिहऽ  कह के ऊ धोती कुरता ओला सज्जन डॉ॰ श्रीकान्त शास्त्री चमरखानी चप्पल घसीटते चल गेला  बाकि हमन्हीं पर एक छाप दे के  छाप की देलका रात भर नींद नञ् आल  सुबह में मगही भासा में दूगो कविता रच लेली त खर्राटा ले के सो गेली  नौ बजे दिन में जगली त रवीन्द्र जी के दुनहूँ रचना सुनइली  किन किन बोलइ कंगनवाँ त उनका एतना भा गेल कि ऊ ठान लेलका कि ओकरा ऊ सम्मेलन में जरूरे सुनइतन  हम उनका ऊ रचना दे देली सम्मेलन के बाद रवीन्द्र जी बतइलका कि किन किन बोलइ कंगनवाँ के लोग बढ़िया मान के सराहलन आउ दोसरका रचना तोरा हम नञ् भुलइबो हे के डॉ॰ श्रीकान्त शास्त्री के पास भेज देली जे मगही वर्ष अंक के सितम्बर में छपल  पुरैनियाँ जिला में अच्छा पद पर बहाली से मगही छेत्तर से सम्पर्क टूट गेल पर हम्मर लेखनी रुकल नञ्  हम मगहिये में जादे लिखऽ ही ई त डॉ॰ श्रीकान्त शास्त्री के प्रेरणा हे  ऊ हम्मर बीच शारीरिक रूप से नञ् रह के भी मगही के पुरोधा बनल हथ  उनका शत शत नमस्कार हे  मगही पत्रिका अंक जुलाई पृष्ठ सम्पादकः धनंजय श्रोत्रिय नोटः रवीन्द्र कुमार नवम्बर मई कृष्णदेव बाबू से भेंटलेखक डॉ॰ श्रीकान्त शास्त्री फरवरी जून एकंगरसराय उच्च विद्यालय के प्रधान बैजू बाबू कहलन पटना के कृष्णदेव बाबू हिआँ बहुत्ते मगही गीत हे  ऊ मगही में खुब्बे खोज कइलन हे  फिन की हल पटना जा के उनखा से मिले के बात मन में ठान लेली  पटना गेली आउ केत्ते ने साहित्यिक लोग से मिलली  पटना कालेजियट में कवि रामगोपाल शर्मा रुद्र मिललन  ओहू कृष्णदेव बाबू के नाम लेलन  सोंचली साँझ के मिली तो ठीक रहत  बिड़ला मन्दिर सब्जीबाग में ठहरल हली  अनचोक्के कलकत्ता के हिन्दी दैनिक सन्मार्ग के सम्पादक पंडित त्रिगुणानन्द से भेंट हो गेल  कहियो ऊ पटना के दैनिक आर्यावर्त में हलन  आज ऊ कलकत्ता जा रहलन हल  आर्यावर्त के उप सम्पादक श्री रघुनन्दन प्रसाद जी हम्मर पटना आवे के बात ऊ सुनलन आउ अनचोक्के होल ई मुलाकात के ऊ बड़ खुसी के रूप में लेलन  ओहू कृष्णदेव बाबू के नाम बड़ आदर से लेलन  हम दून्नू लंगरटोली तक अइली  पंडित जी के तुरतम्मे टीसन जाय के हल  ऊ ओन्ने गेलन आउ हम कृष्णदेव बाबू दन्ने  एगो हम्मर जानल पहचानल छात्र उनखर मकान के पता बता देलक  पहिले तो हम हिचकिचइली  पीछू कइगो सीढ़ी पार करे पर हम देखली एगो दीप्तिपूर्ण व्यक्तित्व  इंडियन नेशन के पन्ना में भुलायल कइसन हल ऊ व्यक्तित्व नयापन आउ पुरानापन के एगो अजगुत सम्मिश्रण  की एही कृष्णदेव बाबू हथ मने मन सोंचली  हम्मर पैर के अवाज उनखा हमरा दने ताके ला बाध्य कर देलक  हम्मर सक सवाल के रूप धारन कइलक तो जवाब मिलल हाँ  हम सरधा से नत हो के ओहीं पर बिच्छल कुरसी पर बइठ गेली  तूँ के हऽ कन्ने चललऽ हऽ ई हल कृष्णदेव बाबू के सवाल  हम की जवाब देती होत मगर जवाब तो देवहीं के हल  देली  लड़खड़ायत अवाजो में सफलतापूर्वक जवाब देली  उनखा भिजुन आवे के गरज बतयली  तनी देर खातिर ऊ हमरा दन्ने गम्भीर हो के ताकते रहलन  हम्मर बात सुनते रहलन  किन्तु छन भर लगी मौन हो गेलन  हम सोंचली हम भटक के कउनो दोसर कृष्णदेव बाबू हीं तो न चल अइली  ऊ चुपचाप उठलन आउ तनिक्के देर में कइठो ड्राइंग कौपी ले अइलन  सायत उप्पर लिखल हल मगही गीत  हम सोंचली हल कि ऊ लोक गीत के संग्रह कइलन होत  मगर अइसन बात न हल  ऊ एगो कौपी बढ़ावइत कहलन भिन्नरुचिर्हि लोकः  एही गुने हम्मर गीत तोरा पसिन पड़तो कि न हम न जानऽ ही तइयो ले लऽ आउ देख लऽ हिन्दी आउ मगही लगी हम्मर की बिचार हे  ऊ गीत खालिस मगही भासा में हल  छन्द दंडक हल  गीत में मगही हिन्दी के अप्पन सहोदर बता के दुन्नू के हिल मिल के रहे ला उपदेस देलक हल  गीत लमहर होवहूँ पर हल बड़ लहरेदार  हम सौंसे गीत पढ़ गेली  ई जान के हमरा बड़ा संतोख होल कि ई ओही कृष्णदेव प्रसाद हथ जिनखर जगउनी आउ चाँद नाम के दूगो मगही गीत पटना विश्वविद्यालय द्वारा संकलित प्रवेशिका हिन्दी पद्य संग्रह में मौजूद हे  गीत में भाव अपूर्व हल  मगर भासा खालिस मगही हल  ऊ बतउलन हम एकरा में के जादेतर गीत के आझ से बीस बच्छर पहिले लिखली हल  ई सब मगही के रचइत देख के कुछ इयार दोस सब हम्मर हँसी उड़ावऽ हलन  बाकि हम्मर तो पक्का बिस्वास रहल हे कि इनखरो समय आवे के हे  एही सिलसिला में ऊ आगे बतउलन जउन बखत तक महात्मा गाँधी चरखा के नामो न लेलन हल ऊ बखत हम चरखा पर मगही गीत लिखली हल  मगह में बहुत सन्त महात्मा कवि कलाकार होलन हे  ओनहनीं के मगही गीत सउँसे मगही छेत्र में गावल जा हे  छपलो मगही साहित्य भेंटा हे  मगही के खालिस रूप नालन्दा अंचल के गाँव में भेंटा हे  कृष्णदेव बाबू मगही पर जे खोज के काम कइलन हे ऊ मगही खातिर अनमोल हे  हम जइसहीं ऊ सब के चरचा कइली ऊ कहलन ई सब गीत के उपयोग तूँ जइसे चाहऽ करऽ  बाकि रहलो देखे के बात  आझ कल हम खाली ओकील रह गेली हे ए गुने जो कउनो छुट्टी छपाटी के दिन आवऽ तब हम सब चीज तोहरा देखइयो  बाद में जइसन तोहर मन अइतो ओइसने करिहऽ  मगही के ऊ पाँच भाग में बाँटऽ हथ  मगही के व्याकरनी के सम्बन्ध में ऊ काफी छानबीन कइलन हे  एगो सुसिच्छित सुसंस्कृत व्यक्तित्व में मगही के एते बड़गो छाप देख के हमरा तो बड़ अचम्भा होल  मगर ऊ बतउलन कि मगही उनखर मातृभाषा हे आउ हिन्दी राष्ट्रभाषा  अइसहीं ऊ संस्कृत के पितृभाषा मानऽ हथ  उपनिषद् के अनेक श्लोक के ऊ मगही में भावानुवाद कइलन हल जे देखे आउ गुने लायक हे  ऊ कहलन हमरा हीं बियाह सादी में जे गीत गावल जा हे सब सहरी भाषा में न रह के खालिस मगहिए में रहऽ हे  इ सब लगी हम्मर खास हिदायत भी रहऽ हे  हम न तो निराला से मिल रहली हल आउ न बर्नाड शॉ से  तइयो हमरा एगो मगही सेवी मगही कवि से मिल के एत्ते आत्म संतोख होल जेत्ते कउनो यथार्थ सरस्वती पुत्र से मिल के कउनो साहित्यिक जीव के हो सकऽ हे  इंटरमीडिएट मगही गद्य पद्य संग्रह मगही पत्रिका अंक जुलाई पृष्ठ मजा आ गईलअपराध आउ दंड भाग अध्याय ऊ रस्कोलनिकोव अब कमरा में प्रवेश कर रहले हल  ऊ अइसन सूरत लेले अंदर घुसलइ जइसे खुद के अपन पूरा जोर लगाके नियंत्रित कइले हलइ ताकि ओकर मुँह से कइसूँ ठहाका नयँ निकस जाय  ओकरा पीछू बिलकुल उलटल आउ उग्र चेहरा मुहरा के साथ गुलाब नियन लाल लमछड़ आउ बेढंगा नियन लजइते रज़ुमिख़खिन अंदर अइलइ  ओकर चेहरा आउ समुच्चा देह धच्चर वास्तव में ई पल में हास्यास्पद हलइ आउ रस्कोलनिकोव के हँसी के समर्थन कर रहले हल  रस्कोलनिकोव जेकर अभियो तक परिचय नयँ करावल हलइ कमरा के बीच में खड़ी आउ प्रश्नात्मक दृष्टि से ओकन्हीं के तरफ देख रहल मेजबान के तरफ झुकके अभिवादन कइलकइ आउ अपन हाथ ओकरा सामने आगे बढ़इलकइ जे अभियो तक स्पष्टतः अत्यधिक प्रयास से अपन आनंद के नियंत्रित कर रहले हल आउ कम से कम दू तीन शब्द अपन परिचय के रूप में बोले ल चाह रहले हल  लेकिन मोसकिल से ऊ गंभीर मुद्रा धारण करे में आउ कुछ बोले में अभी सफल होल हल कि अचानक मानूँ अनजाने में ओकर नजर फेर से रज़ुमिख़िन पर पड़ गेलइ आउ हियाँ पर ऊ खुद के नियंत्रित नयँ कर पइलकइ हँसी के जेतने जोर से अब तक नियंत्रित करके रखले हलइ ओतने ऊ आउ अनियंत्रित होके फूट पड़लइ  असाधारण भयंकरता जेकरा साथ रज़ुमिख़िन ई सहज हँसी के ले रहले हल ई पूरे दृश्य के अत्यंत वास्तविक आनंद आउ मुख्य रूप से स्वाभाविकता के वातावरण पैदा कर देलकइ  रज़ुमिख़िन मानूँ जान बूझके ई वातावरण के मदद कर रहले हल  उफ शैतान कहीं के अपन हाथ घुमइते ऊ गरजलइ आउ तुरते एगो छोटगर गोलगंटा टेबुल पर प्रहार कइलकइ जेकरा पर एगो पीयल जा चुकल चाय के एगो खाली गिलास रक्खल हलइ  सब कुछ झनझनइते छिटक गेलइ  लेकिन अपने सब कुरसियन काहे लगी तोड़ब करऽ हथिन मिस्टर ई तो सरकारी खजाना खातिर नुकसान हकइ पोरफ़िरी पित्रोविच मजाक में बोललइ  दृश्य कुछ ई प्रकार के हलइ रस्कोलनिकोव अब हँसी के अंतिम छोर पर हलइ अपन हाथ के मेजबान के हाथ में भुला देलके हल लेकिन सीमा के ध्यान में रखते यथासंभव शीघ्र आउ स्वाभाविक रूप से ई सब समाप्त होवे के पल के प्रतीक्षा कर रहले हल  रज़ुमिख़िन टेबुल के गिर जाय से आउ गिलास के टूट जाय से आखिर सकपकाल उदास नजर से गिलास के टुकड़ा सब के तरफ थोड़े देर देखते रहलइ थूक देलकइ आउ तेजी से खिड़की तरफ मुड़लइ जाहाँ ऊ लोग के तरफ पीठ करके खड़ी रहलइ भयंकर रूप से नाक भौं चढ़इले खिड़की तरफ नजर कइले रहलइ लेकिन कुच्छो पर बिन ध्यान देलहीं  पोरफ़िरी पित्रोविच हँस रहले हल आउ हँस्से लगी चाहऽ हलइ लेकिन ई बात साफ हलइ कि ओकरा एकरा लगी स्पष्टीकरण के जरूरत हलइ अर्थात् ओकरा समझ में नयँ आ रहले हल कि ई सब की हो रहल ह  कोना में कुरसी पर ज़म्योतोव बइठल हलइ आउ अतिथि सब के अइला पर उठके आउ इंतजार में खड़ी मुँह के फैलाके मुसकान में बदलके लेकिन पूरा दृश्य के किंकर्तव्यविमूढ़ होल आउ मानूँ अविश्वास के साथ देख रहले हल आउ रस्कोलनिकोव पर एक प्रकार से भौंचक भी होल हलइ  ज़म्योतोव के अप्रत्याशित उपस्थिति रस्कोलनिकोव के अच्छा नयँ लगलइ  ई मामले में कुछ सोचे पड़त ऊ सोचलकइ  किरपा करके क्षमा करथिन बेहद सकपकाल ऊ शुरू कइलकइ रस्कोलनिकोव एकरा में माफी के की बात हइ अपने से मिलके बड़ी खुशी होलइ आउ केतना खुशी खुशी अंदर अइलथिन की बात हइ ऊ रामो सलाम नयँ करे लगी चाहऽ हका पोरफ़िरी पित्रोविच रज़ुमिख़िन तरफ सिर हिलाके इशारा कइलकइ  हे भगमान मालूम नयँ ऊ काहे लगी हमरा पर गोसाल हका  रस्तावा में हम उनका खाली एतने कहलिअइ कि ऊ रोमियो लगऽ हका आउ आउ साबित कइलिअइ आउ लगऽ हइ आउ कोय बात नयँ हलइ  सूअर कहीं के रज़ुमिख़िन बिन मुड़ले बोललइ  मतलब कोय बहुत गंभीर कारण हलइ जेकरा चलते एक्के शब्द पर ऊ एतना गोस्सा करऽ हका पोरफ़िरी हँसते बोललइ  ओह तूँ अन्वेषक भाड़ में जइते जा तोहन्हीं सब रज़ुमिख़िन झटाक से उत्तर देलकइ आउ अचानक खुद्दे हँसके हँसमुख चेहरा लेले मानूँ कुच्छो नयँ होले हल पोरफ़िरी पित्रोविच के पास गेलइ  बहुत हो गेलो हम सब्भे बेवकूफ हकूँ अब काम के बात कइल जाय ई हका हमर दोस्त रोदियोन रोमानिच रस्कोलनिकोव पहिला बात तो ई कि ऊ तोहरा बारे सुनलका ह आउ तोहरा से मिल्ले लगी चाहऽ हला आउ दोसर बात ई कि तोहरा साथ एगो छोट्टे गो काम हइ  अरे ज़म्योतोव तूँ हियाँ कइसे त वास्तव में तोहन्हीं एक दोसरा से परिचित हकऽ की बहुत पहिलहीं से दोस्ती हको एकर आउ की मतलब हो सकऽ हइ रस्कोलनिकोव चिंतित होके सोचलकइ  ज़म्योतोव मानूँ सकपका गेलइ लेकिन बहुत जादे नयँ  कल्हे तो तोहरे से परिचय होले हल ऊ सहज भाव से कहलकइ  मतलब तकल्लुफ से भगमान हमरा छुटकारा देला देलका पिछले सप्ताह ऊ हमरा अत्यधिक निवेदन कर रहला हल कि कइसूँ तोरा से पोरफ़िरी परिचित करावल जाय लेकिन तोहन्हीं हमरा बगैर एक दोसरा के नगीच आ गेते गेलऽ तोहर तमाकू काहाँ हको पोरफ़िरी पित्रोविच घरेलू ड्रेसिंग गाउन में बहुत साफ सुथरा कमीज आउ घिस्सल चप्पल पेन्हले हलइ  ई व्यक्ति करीब पैंतीस साल के हलइ कद मध्यम से जरी छोटगर हट्ठा कट्ठा आउ लेदहा भी दाढ़ी सफाचट बिन मोंछ आउ बिन गलमोंछी के बाल बड़ी छोटगर काटल सिर बड़गो आउ गोल आउ खास करके पीछू तरफ चोटी भिर गोल उभरल  ओकर फुल्लल गोल आउ जरी उट्ठल नाक वला चेहरा बेमरियाहा गढ़गर पीयर रंग के हलइ लेकिन काफी खुशमिजाज आउ हास्यास्पद भी हलइ  ई नेक स्वभाव के भी लगते हल अगर अँखिया के भाव में बाधा नयँ डालते हल जेकरा में गीला गीला फीका चमक हलइ आउ जे लगभग उजरका पिपनी से झँक्कल मटमटइते जइसे केकरो आँख मार रहले हल  ई अँखियन के दृष्टि कइसूँ विचित्र ढंग से ओकर समुच्चे काठी से मेल नयँ खा हलइ जे अपने आप में कुछ जनाना नियन लगऽ हलइ आउ एकरा कुछ बहुत जादहीं गंभीर बना रहले हल बनिस्पत कि जेकरा से प्रथमदृष्ट्या आशा कइल जइते हल  पोरफ़िरी पित्रोविच जइसीं सुनलकइ कि अतिथि के ओकरा से छोट्टे गो काम हइ त ओहे क्षण ओकरा सोफा पर बइठे लगी निवेदन कइलकइ आ खुद दोसरा छोर पर बइठ गेलइ आउ अतिथि तरफ एकटक देखे लगलइ काम के बात के त्वरित बयान के प्रत्याशा में आउ अइसन उत्सुक आउ एतना जादे गंभीर ध्यान के साथ कि जेकरा से पहिले पहल खास करके कोय अजनबी घुटन आउ घबराहट भी महसूस करे लगइ आउ खास करके ऊ हालत में जब जे मामला के बारे बात कर रहलऽ ह अपन विचार में अइसन लगऽ हको कि एकरा में जरूरत से जादहीं महत्त्व आउ ध्यान देल जा रहले ह  लेकिन रस्कोलनिकोव संक्षेप में आउ क्रमबद्ध शब्द में स्पष्ट रूप से आउ ठीक ठीक अपन काम के बारे समझइलकइ आउ अपने आप से एतना संतुष्ट हलइ कि पोरफ़िरी तरफ काफी अच्छा से भर नजर देखे में सफल हो गेलइ  पोरफ़िरी पित्रोविच भी ई दौरान कभी अपन नजर ओकरा पर से एक्को तुरी नयँ हटइलकइ  रज़ुमिख़िन जे सामने टेबुल के दोसरा तरफ बइठल हलइ बड़ी जोश आउ अधीरता से काम के बात सुन रहले हल आउ बीच बीच में कभी एकरा पर त कभी ओकरा पर आउ फेर वापिस नजर डाल रहले हल जे जरी जरूरत से जादहीं हो गेलइ  बेवकूफ कहीं के रस्कोलनिकोव मने मन कोसलकइ  अपने के पुलिस के ई बयान देवे के चाही पोरफ़िरी बिलकुल कारोबारी ढंग से जवाब देलकइ कि ई घटना के जनकारी मिलला पर मतलब ई हत्या के बारे अपने स्वयं के तरफ से अन्वेषक ई मामला के प्रभारी के ई सूचित करे लगी चाहऽ हथिन कि फलना फलना समान अपने के हकइ कि ई सब के अपने छोड़ावे लगी चाहऽ हथिन चाहे हुआँ बल्कि अपने के लिखके देल जइतइ  एहे तो बात हइ कि हमरा पास अभी रस्कोलनिकोव खुद के यथासंभव सकपकाल देखावे के प्रयास कइलकइ पइसा बिलकुल नयँ हकइ आउ ई छोटगर रकम भी हम चुका नयँ सकऽ ही हम अपने देखवे करऽ हथिन एतने कहे लगी चाहबइ कि ई सब समान हम्मर हकइ लेकिन जब हमरा पास पइसा होतइ जी कोय बात नयँ हइ पइसा के बारे में बयान के भावशून्य ढंग से लेते पोरफ़िरी पित्रोविच जवाब देलकइ लेकिन अगर चाहऽ हथिन त अपने सीधे हमरा लिख सकऽ हथिन ओहे अर्थ में कि ई बात के जनकारी मिलला पर आउ फलना फलना हम्मर अप्पन समान के बारे घोषणा करते हम निवेदन करऽ हिअइ ई सब साधारण कागज पर एक तुरी फेर ई कारोबारी मामला में पइसा वला पहलू में दिलचस्पी लेते रस्कोलनिकोव जल्दी से बीच में बात काटते बोललइ  ओ जी बिलकुल साधारण कागज पर आउ अचानक पोरफ़िरी पित्रोविच कइसूँ स्पष्ट रूप से व्यंग्यात्मक ढंग से ओकरा तरफ देखलकइ अपन आँख के जरी सिकोड़ते आउ मानूँ ओकरा तरफ मटकी मारते  लेकिन ई शायद रस्कोलनिकोव के अइसन लगलइ काहेकि अइसन खाली एक्के पल तक रहलइ  कम से कम कुछ तो अइसन हलइ  रस्कोलनिकोव भगमान के कसम लेके भी कह सकले हल कि ऊ एकरा तरफ आँख मटकइलकइ ई तो शैताने के मालूम कि काहे लगी  ओकरा मालूम हकइ बिजली के तरह ओकर दिमाग में कौंध गेलइ  माफ करथिन कि ई सब छोटगर मोटगर बात खातिर अपने के परेशान कइलिअइ कुछ भ्रमित होल ऊ बात जारी रखलकइ हमर समान सब कुल पाँच रूबल के हइ लेकिन हमरा लगी खास करके कीमती हइ काहेकि हम ई सब आदगार के रूप में हमरा मिल्लल ह आउ हम ई बात स्वीकार करऽ हिअइ कि जइसीं हमरा पता चलल हम डर गेलूँ ओहे से तूँ एतना उछल पड़लहो हल कल्हे जब हम ज़ोसिमोव के बतइलिअइ कि पोरफ़िरी गिरवी रक्खे वलन से पूछताछ कर रहले ह स्पष्ट इरादे से रज़ुमिख़िन बीच में बोल उठलइ  ई बात बरदास के बाहर हलइ  रस्कोलनिकोव के सहन नयँ होलइ आउ गोस्सा से अपन जलते आँख से ओकरा तरफ द्वेषपूर्वक देखलकइ  लेकिन तुरते अपना के सँभाल लेलकइ  तूँ भाय लगऽ हको कि हमर कहीं मजाक तो नयँ उड़ाब करऽ ह ऊ बनावटी चिड़चिड़ाहट के साथ ओकरा संबोधित कइलकइ  हम मानऽ ही कि शायद तोहर विचार से हम ई तुच्छ वस्तु सब खातिर बहुत जादहीं फिकिर करऽ ही लेकिन तोहरा ई वजह से हमरा अहंकारी चाहे लालची नयँ मान लेवे के चाही आउ हमर ई दुन्नु तुच्छ वस्तु हमरा लगी तुच्छ बिलकुल नयँ हो सकऽ हइ  हम तोरा अभी कह चुकलियो ह कि ई एक ग्रोश आधा कोपेक के चानी के घड़ी एकमात्र वस्तु हके जे पिताजी के बाद हमरा हीं बच्चल हके  तूँ हमरा पर हँस सकऽ ह लेकिन हमरा पास माय आल हके ऊ अचानक पोरफ़िरी तरफ मुड़लइ आउ अगर ओकरा पता चललइ तुरते फिर ऊ रज़ुमिख़िन तरफ मुड़लइ खास करके प्रयास करते कि ओकर अवाज में कंपन होवे कि ई घड़ी हेरा गेले ह त हम कसम खा हियो कि ऊ बड़ी निराश हो जइतइ आखिर औरत जात हइ लेकिन अइसन बिलकुल नयँ हइ हमर कहे के मतलब ई बिलकुल नयँ हलइ बल्कि एकर बिलकुल उलटा दुखी होल रज़ुमिख़िन चिल्लइलइ  त ई बात सही हलइ स्वाभाविक हलइ बढ़ा चढ़ाके नयँ बोललिअइ रस्कोलनिकोव काँपते स्वर में अपने आपके पुछलकइ  हम काहे लगी आखिर औरत जात कहलिअइ त अपने के माय पहुँचल हथिन कोय कारण से पोरफ़िरी पित्रोविच पुछलकइ  जी हाँ  ई कब के बात हइ जी कल साँझ के  पोरफ़िरी थोड़े से रुक गेलइ मानूँ कुछ सोच रहल होवे  अपने के समान कोय हालत में नयँ खो सकतइ ऊ शांत भाव से आउ भावशून्य मुद्रा में बात जारी रखलकइ  वस्तुतः हम लम्मा अरसा से अपने के राह देख रहलिए ह  आउ हलाँकि कोय बात नयँ हलइ ऊ सवधानी से रज़ुमिख़िन तरफ राखदानी ऐश ट्रे बढ़ा देलकइ जे दरी पर अंधाधुंध सिगरेट के राख गिराके गंदा कर रहले हल  रस्कोलनिकोव चौंक गेलइ लेकिन पोरफ़िरी मानूँ ओकरा तरफ नयँ देख रहले हल जेकर ध्यान लगातार रज़ुमिख़िन के सिगरेट पर हलइ  कीऽऽऽ राह देख रहलहो हल त की वास्तव में तोरा मालूम हलो कि ऊ हुआँ पर अपन समान गिरवी पर रक्खऽ हला रज़ुमिख़िन चिल्लइलइ  पोरफ़िरी पित्रोविच सीधे रस्कोलनिकोव के संबोधित कइलकइ अपने के दुन्नु चीज अंगूठी आउ घड़ी ओकर घर पे एगो कागज में लपेटल हलइ आउ अपने के नाम पेंसिल से साफ साफ लिक्खल हलइ साथे साथ तारीख आउ महिन्ना जब ऊ सब समान अपने हियाँ से ऊ प्राप्त कइलके हल अपने केतना ध्यान रक्खऽ हथिन रस्कोलनिकोव बेढंगा तौर पे दाँत निपोरलकइ खास करके ओकरा तरफ सीधे आँख में आँख डालके देखे के प्रयास करते लेकिन अपना के नियंत्रित नयँ कर पइलकइ आउ अचानक बात आगू बढ़इलकइ हम अभी अइसे ई वजह से कहलिअइ कि शायद हुआँ बहुत सन गिरवी के समान होतइ ओहे से ऊ सब्भे के अपने के आद रखना मोसकिल होतइ लेकिन अपने तो एकर विपरीत एतना निम्मन से सब्भे के आद कइले हथिन आउ आउ बेवकूफ कमजोर हमरा ई सब बतावे के की जरूरत हलइ लेकिन लगभग सब्भे गिरवी रक्खेवलन के पता चल चुकले ह खाली अपनहीं एगो अइसन हथिन जे अभी तक भेंट नयँ देलथिन हल मोसकिल से दृष्टिगोचर होवे लायक व्यंग्य के झलक के साथ पोरफ़िरी जवाब देलकइ  हमर तबीयत बिलकुल ठीक नयँ हलइ  जी ई बात के बारे सुनलिए हल  एहो सुनलिए हल कि अपने कोय बात से बेहद परेशान हलथिन  अपने अभियो मानूँ पीयर लगऽ हथिन  नयँ बिलकुल नयँ पीयर हकूँ एकर विपरीत बिलकुल स्वस्थ हकूँ अचानक अपन तान टोन बदलते रुखाई आउ गोस्सा से झट से रस्कोलनिकोव जवाब देलकइ  ओकरा में गोस्सा उबल रहले हल आउ ऊ ओकरा दबा नयँ पा रहले हल  आउ गोस्से में कहीं हम कुछ भेद के बात नयँ उगल देऊँ ओकर दिमाग में फेर से कौंधलइ  लेकिन ओकन्हीं हमरा काहे लगी सता रहला ह पूरा स्वस्थ तो नयँ रज़ुमिख़िन बात के खंडन करते बोललइ  हट बकवास हको कल्हे तक तो लगभग विस्मृति में बड़बड़ा रहलऽ हल अच्छऽ पोरफ़िरी विश्वास करबहो खुद मोसकिल से अपन गोड़ पर खड़ी हो सकऽ हला आउ खाली हमन्हीं ज़ोसिमोव आउ हम कल्हे मोसकिल से पीठ पीछू करते गेलिअइ कि पोशाक पेन्हलका आउ चुपचाप ले पुड़ी घसक देलका आउ न मालूम काहाँ काहाँ घूमते रहला अधरात तक आउ ई सब कुछ बिलकुल हम तोरा कहऽ हियो सरसाम में तूँ कल्पनो कर सकऽ हकहो एगो अत्यधिक अद्भुत घटना वास्तव में बिलकुल सरसामी हालत में की कह रहलहो ह पोरफ़िरी एक प्रकार से जनाना इशारा में अपन सिर हिलइते बोललइ  ए सब बकवास हकइ इनका पर विश्वास नयँ करथिन तइयो अपने तो अइसूँ नयँ विश्वास करऽ हथिन बहुत गोस्सा में रस्कोलनिकोव के मुँह से निकस पड़लइ  लेकिन पोरफ़िरी पित्रोविच मानूँ ई विचित्र शब्द के सुनवे नयँ कइलकइ  हूँ त फेर तूँ बाहर कइसे गेलहो अगर सरसामी हालत में नयँ हलहो अचानक रज़ुमिख़िन गरम हो गेलइ  काहे लगी बाहर निकसलहो कउन उद्देश्य से आउ चोरी छिपे काहे तखने तोहरा सहज बुद्धि हलो अब जबकि सब्भे खतरा टल गेलो ह त हम तोरा से सीधे बात कह सकऽ हकियो ओकन्हीं से कल्हे हम ऊब गेलूँ हल धृष्टतापूर्वक चुनौतीपूर्ण मुसकान सहित रस्कोलनिकोव अचानक पोरफ़िरी के संबोधित कइलकइ हम ओकन्हीं से दूर भाग गेलूँ एगो फ्लैट किराया पर ठीक करे खातिर ताकि ओकन्हीं हमरा ढूँढ़ नयँ सके आउ अपन साथ में ढेर कुमा पइसा लेके गेलूँ हल  अइकी मिस्टर ज़म्योतोव हमर पइसा तो देखवे कइलका हल  आउ की मिस्टर ज़म्योतोव कल्हे हम बुद्धिमान हलिअइ कि सरसाम में ई विवाद के निर्णय कर देथिन  लग हइ कि ई बखत ऊ ज़म्योतोव के गला घोंट देते हल  ओकर नजर आउ चुप्पी ओकरा बिलकुल नयँ अच्छा लग रहले हल  हमर राय में तो जी अपने बहुत बुद्धिमानी के बात कर रहलथिन हल बल्कि होशियारी के भी खाली कुछ जादहीं चिड़चिड़ा हलथिन रुखाई से ज़म्योतोव घोषित कइलकइ  आउ आझ हमरा निकोदिम फ़ोमिच बतइलका पोरफ़िरी पित्रोविच बीच में बोललइ कि उनका अपने के साथ देर रात में भेंट होले हल एगो सरकारी किरानी के फ्लैट में जे घोड़वन से कुचला गेले हल  अच्छऽ तो ई सरकारी किरानिए सही रज़ुमिख़िन ई बात लेके बढ़लइ त ऊ किरानी के हियाँ तूँ पागलपन नयँ देखइलहो तूँ अपन आखिरी पइसा अंत्येष्टि क्रिया खातिर विधवा के दे देलहो अगर मदते करे के हलो त पनरह रूबल दे सकऽ हलहो बीस दे सकऽ हलहो आउ कम से कम चानी के तीन रूबल तो अपना लगी रक्खे के चाही हल लेकिन नयँ पचीस के पचीसो रूबल अइसीं लुटा देलहो आ शायद हमरा कहूँ खजाना मिल गेल आ तोहरा नयँ मालूम हको ओहे से हम कल्हे उदारतापूर्वक दान कर देलिअइ अइकी मिस्टर ज़म्योतोव जानऽ हथिन कि हमरा खजाना मिल गेले ह किरपा करके माफ करथिन अपन काँपते होंठ से पोरफ़िरी के संबोधित कइलकइ कि हमन्हीं अपने के अइसन फजूल के बात से आध घंटा से अपने के परेशान कर रहलिए ह  वास्तव में हमन्हीं अपने के बोर तो नयँ कर देलिअइ नयँ जी बल्कि एकर विपरीत बिलकुल वि प री त काश अपने समझथिन हल कि अपने के बात से हमरा केतना दिलचस्पी हइ देखे सुन्ने दुन्नु में उत्सुकता हइ आउ हम स्वीकार करऽ हिअइ कि हमरा बहुत खुशी हइ कि आखिर अपने आवे के किरपा कइलथिन खैर कम से कम चाय तो पिलाथिन गला सूख गेल ह रज़ुमिख़िन चिल्लइलइ  केतना अच्छा विचार शायद सब कोय साथ देते जइता  लेकिन ई नयँ चाहऽ हो चाय के पहिले कुछ जादे जरूरी ठीक हइ पोरफ़िरी पित्रोविच चाय के औडर देवे लगी बाहर चल गेलइ  कइएक विचार रस्कोलनिकोव के दिमाग में चक्रवात नियन घूम रहले हल  ऊ बेहद बौखलाल हलइ  मुख्य बात तो ई हइ कि ओकन्हीं छिपइवो नयँ करऽ हका आउ औपचारिकता भी बरते ल नयँ चाहऽ हका अगर तूँ हमरा बारे कुच्छो नयँ जानऽ हकऽ त कउन अधार पर हमरा बारे निकोदिम फ़ोमिच से बात कइलऽ मतलब कि ओकन्हीं ई बात छिपावे लगी भी नयँ चाहऽ हका कि ओकन्हीं हमर पीछू लग्गल हका कुत्ता के झुंड के तरह ई तरह से खुले रूप से हमर थोपड़ा पर थूकियो रहला ह ऊ गोस्सा से काँप रहले हल  आथिन सीधा प्रहार करथिन आउ खेलवाड़ नयँ करथिन जइसे बिलाय चूहा के साथ करऽ हइ  ई अशिष्टता हइ पोरफ़िरी पित्रोविच आउ हम शायद अब इजाजत भी नयँ देबइ महोदय हम उठके अपने सब के मुँह पे सब सच बता देबइ आउ तब देखथिन कि केतना हम अपने से घृणा करऽ हिअइ ऊ मोसकिल से साँस लेब करऽ हलइ  आउ अगर हमरा ई सब खाली प्रतीत होवइ अगर ई सब मृगमरीचिका होवइ आउ अगर हमरा बिलकुल गलतफहमी होवइ अपन अनुभवहीनता के चलते नराजगी देखा रहलिए होत अपन नीच भूमिका के नियंत्रण में नयँ रख पावऽ होतिअइ हो सकऽ हइ कि ई सब कुछ अनभिप्रेत होवइ ओकन्हीं के सब्भे शब्द सामान्य हइ लेकिन कुछ तो ओकन्हीं में हइ ई सब कुछ हमेशे कहल जा सकऽ हइ लेकिन कुछ तो हइ  काहे ऊ कहलकइ सीधे ओकरा औरतिया हियाँ ज़म्योतोव काहे ई बात जोड़लका कि हम होशियारी के बात कर रहलिए हल काहे ओकन्हीं अइसन लहजा में बात करऽ हका हाँ लहजा रज़ुमिख़िन हिएँ बइठल हला उनका काहे कुच्छो नयँ देखाय दे प्रतीत होवऽ हइ ई निर्दोष घनचक्कर के कभियो कुछ नयँ देखाय दे हइ फेर से बोखार पोरफ़िरी थोड़े देर पहिले हमरा दने आँख मालका कि नयँ शायद ई बकवास हइ ऊ काहे लगी आँख मारता ओकन्हीं कहीं हमर स्नायु के उत्तेजित करे लगी तो नयँ चाहऽ हका कि हमरा चिढ़ा रहला ह चाहे ई सब मृगमरीचिका रहइ चाहे ओकन्हीं के मालूम हइ ज़म्योतोव भी ढीठ हइ की ज़म्योतोव ढीठ हइ ज़म्योतोव राते भर में अपन विचार बदल लेलकइ  हमरा आभासो हो रहल हल कि ऊ अपन राय बदल लेतइ ऊ हियाँ बिलकुल सहज अनुभव करऽ हइ लेकिन खुद हम पहिले तुरी अइलूँ हँ  पोरफ़िरी ओकरा अतिथि नयँ मानऽ हका ऊ उनका तरफ पीठ करके बइठऽ हइ  एक दोसरा के सूँघिए के पछान लेलका पक्का हमरे कारण दुन्नु में मिलीभगत हकइ पक्का हमन्हीं के पहुँचे के पहिले हमरे बारे बात कर रहला होत की ओकन्हीं के फ्लैट के बारे जनकारी हइ अच्छा होतइ कि जल्दी से जल्दी ई बात के निपटा लेल जाय जब हम कहलिअइ कि फ्लैट किराया पर लेवे खातिर कल्हे हम भाग गेलूँ हल त ऊ ई बात पर ध्यान नयँ देलकइ ई बात के नयँ उठइलकइ आउ ई फ्लैट के बात हम चलाकी से कहलिअइ बाद में काम अइतइ सरसाम में हम कहलिअइ हा हा हा ऊ कल्हे के पूरा साँझ के बारे जानऽ हइ लेकिन ओकरा हमर माय के आवे के बात मालूम नयँ हलइ आउ चुड़ैल तारीख भी पेंसिल से लिख लेलके हल झूठ हमरा नयँ पकड़ सकबऽ ई सब तथ्य नयँ हइ ई खाली मृगमरीचिका हइ नयँ तथ्य प्रस्तुत करऽ आउ फ्लैट भी तथ्य नयँ हइ बल्कि सरसाम हइ हमरा मालूम हइ कि ओकन्हीं के हमरा की बोले के चाही ओकन्हीं के फ्लैट के बारे पता हइ बिन जानले हम चल जाय वला नयँ काहे लगी हम अइलिए ह आउ अइकी हम गरमाल हकिअइ ई बात शायद तथ्य हइ उफ हम केतना चिड़चिड़ा होल हकूँ आ शायद निमने हइ एगो रोगी के भूमिका ऊ हमर थाह ले रहले ह  हमरा पटके के प्रयास करतइ  हम काहे लगी अइलूँ ई सब बात ओकर दिमाग में बिजली के तरह कौंध गेलइ  पोरफ़िरी पित्रोविच पल भर में वापस आ गेलइ  ऊ अचानक कइसूँ हँसमुख देखाय देवे लगलइ  कल के तोर पार्टी के बाद से भाय हमर सिर बल्कि समुच्चे देह हम्मर जइसे शिथिल पड़ गेल ह ऊ बिलकुल दोसरहीं लहजा में हँसते हँसते रज़ुमुख़िन से बात शुरू कइलकइ  की सचमुच दिलचस्प रहलइ की वास्तव में तोरा कल्हे हम बहुत दिलचस्प बिन्दु पर छोड़लियो हल के जीतलइ निस्संदेह कोय नयँ  शाश्वत प्रश्न पर बात चलते रहलइ खाली हवा के बात हलइ  कल्पना करऽ रोद्या कल्हे की बात के बहस होब करऽ हलइ अपराध नाम के कोय चीज हइ कि नयँ ऊ कहलकइ कि ओकन्हीं सब झूठ बोल बोलके अपन अपन माथा खराब कर लेते गेलइ एकरा में अचरज के की बात हइ ई सामान्य सामाजिक प्रश्न हइ लपरवाही से रस्कोलनिकोव उत्तर देलकइ  प्रश्न ई ढंग से नयँ प्रस्तुत कइल गेले हल  पोरफ़िरी टिप्पणी कइलकइ  बिलकुल ई ढंग से तो नयँ ई सच हइ हमेशे के तरह ऊ जल्दीबाजी में आउ जोश में आके रज़ुमिख़िन तुरते अपन सहमति प्रकट कइलकइ  देखऽ रोदियोन सुनऽ आउ अपन राय बतावऽ  हमर ई इच्छा हको  हम ओकन्हीं साथ कल्हे बहस में भिड़ल हलूँ आउ तोहर राह देख रहलियो हल हम ओकन्हीं के तोरा दिका बतइलियो हल कि तूँ अइबहो बहस शुरू होले हल समजवादी सिद्धान्त से  ओकन्हीं के विचार लोग के अच्छा से मालूम हइ अपराध समाज संरचना में असामान्यता के खिलाफ विरोध हइ खाली एहे आउ कुछ अधिक नयँ आउ दोसर कोय कारण स्वीकार नयँ कइल जा हइ आउ कुछ नयँ ई तो झूठ हइ पोरफ़िरी पित्रोविच चिल्लइलइ  प्रत्यक्ष रूप से ऊ जोश में लगऽ हलइ आउ रज़ुमिख़िन के देखते बीच बीच में हँसते रहलइ जेकरा चलते ऊ आउ जादे उत्तेजित हो जा हलइ  आ उ कु च्छो स्वीकार नयँ कइल जा हइ जोश में आके रज़ुमिख़िन बात काटते बोललइ हम झूठ नयँ कह रहलियो ह हम ओकन्हीं के पुस्तक देखा सकऽ हकियो ओकन्हीं हीं सब कोय परिस्थिति के शिकार होवऽ हइ बस आउ कुछ नयँ प्यारा मुहावरा एकरा से ई सीधे निष्कर्ष निकसऽ हइ कि अगर समाज के गठन सामान्य रूप से कइल जाय त तुरतम्मे सब्भे अपराध खतम हो जाय काहेकि विरोध करे के कोय बात नयँ रह जइतइ आउ सब्भे एक क्षण में धर्मनिष्ठ हो जइतइ  अदमी के स्वभाव पे कोय विचार नयँ कइल जा हइ स्वभाव के निकासके बाहर कर देल जा हइ अइसन समझले नयँ जा हइ कि स्वभाव नाम के कोय चीज हइ ओकन्हीं ई बात के नयँ मानऽ हइ कि मानवता ऐतिहासिक सजीव प्रकार से आखिरकार अपने आप अन्त में एगो सामान्य समाज में परिवर्तित हो जइतइ बल्कि एकर विपरीत ई समझते जा हइ कि समाज व्यवस्था एक प्रकार के गणितीय मस्तिष्क से निकसके तुरतम्मे समुच्चे मानवता के संगठित कर देतइ आउ एक्के पल में ओकरा सच्चा आउ पापहीन बना देतइ कोय भी सजीव प्रक्रिया से पहिले बिन कोय ऐतिहासिक आउ सजीव रस्ता के ओहे से ऊ सब सहज रूप से इतिहास के पसीन नयँ करऽ हइ एकरा में खाली विकृति आउ मूर्खता हइ आउ सब कुछ खाली मूर्खता से व्याख्या कइल जा हइ ओहे से ऊ सब जिनगी के सजीव प्रक्रिया के पसीन नयँ करऽ हइ सजीव आत्मा के आवश्यकता नयँ सजीव आत्मा जीवन के माँग करतइ सजीव आत्मा गतिकी के नियम के परवाह नयँ करतइ सजीव आत्मा संदेहजनक हइ सजीव आत्मा वक्री हइ जबकि हियाँ भले मौत के बदबू आवइ आउ रबर से बनावल जा सकऽ हइ लेकिन ई सजीव तो नयँ हइ एकरा में कोय इच्छा शक्ति नयँ हइ आज्ञाकारी होवऽ हइ विद्रोह नयँ करऽ हइ आउ एकर आखिर नतीजा होवऽ हइ कि सब कुछ के घटाके खाली ईंट चिनाई आउ फ़ैलैंस्तरी में गलियारा आउ कमरा के विन्यास तक सीमित कर देते गेले ह  फ़ैलैंस्तरी तो तैयार हइ लेकिन तोर स्वभाव तो फ़ैलैंस्तरी लगी अभी तक तैयार नयँ ई जीवन चाहऽ हइ ई अभी जीवन के प्रक्रिया अभियो तक पूरा नयँ कइलके ह कब्रिस्तान जाय लगी अभी बहुत समय हकइ खाली एगो तर्क के सहारे स्वभाव के लाँघल नयँ जा सकऽ हइ तर्क खाली तीन संभावना के पूर्वानुमान लगावऽ हइ लेकिन ई तो करोड़ों में हइ ऊ करोड़ों संभावना के काटके सब कुछ के एक्के गो प्रश्न खाली सुख सुविधा तक सीमित करना समस्या के सबसे असान समाधान लुभावनेदार तरह से स्पष्ट आउ सोचहूँ के जरूरत नयँ मुख्य बात हइ सोचे के जरूरते नयँ जीवन के पूरा रहस्य खाली दू गो छप्पल पन्ना में समा जा हइ ल ई तो अब चालू हो गेला ढोल पीट रहला ह दुन्नु हाथ से पकड़ लेवे के चाही पोरफ़िरी हँसलइ  कल्पना करहो ऊ रस्कोलनिकोव के संबोधित कइलकइ अइसीं कल्हे साँझ के एक्के कमरा में छो अदमी आउ साथे साथ पंच शराब में पानी फल के रस मसाला आदि मिलावल पेय के प्रारंभिक दौर की एकर अंदाजा लगा सकऽ हथिन नयँ भाय तूँ गलतफहमी में हकऽ परिस्थिति के अपराध में बहुत कुछ मतलब होवऽ हइ हम एकर अकीन देलावऽ हियो  हमहूँ जानऽ ही कि बहुत कुछ होवऽ हइ लेकिन अइकी हमरा बतावऽ एगो चालीस साल के अदमी एगो दस साल के लड़की के साथ बलात्कार करऽ हइ त की परिस्थिति चाहे माहौल ओकरा अइसन करावऽ हइ एकरा में की हइ सच पुच्छल जाय तो शायद परिस्थिति ही पोरफ़िरी आश्चर्यजनक गंभीरता के स्वर में टिप्पणी कइलकइ लड़की पर कइल अपराध के परिस्थिति से बहुत बहुत अच्छा से स्पष्टीकरण देल जा सकऽ हइ  रज़ुमिख़िन लगभग क्रोधित हो गेलइ  आउ अगर तूँ चाहऽ ह त अभी हम साबित करके देखा देबो ऊ हँकरलइ कि तोहर उजरका पिपनी बिलकुल एहे कारण से हको कि इवान महान के ऊँचाई पैंतीस साझेन फुट हइ आउ एकरा हम स्पष्ट रूप से ठीक ठीक प्रगत्यात्मक रीति से आउ उदार रंगत के साथ दर्शा देबो  हम अइसन कर सकऽ हियो अगर चाहऽ ह तो बाजी लगा ल हमरा स्वीकार हको किरपा करके सुन्नल जाय कि ऊ कइसे एकरा सिद्ध करऽ हइ अरे हमेशे ढोंग करते रहऽ हइ शैतान कहीं के रज़ुमिख़िन चिल्लइलइ उछलके खड़ी हो गेलइ आउ हाथ लहरइलकइ  तोरा से बात करे में कुछ फयदा हइ ऊ जानबूझके हमेशे अइसीं करते रहऽ हइ तूँ अभियो नयँ जानऽ ह ओकरा रोदियोन आउ कल्हे ओकन्हीं के पक्ष लेलकइ खाली सब्भे के बेवकूफ बनावे खातिर  आउ कल्हे की की बकलइ हे भगमान आउ ओकन्हीं तो ओकरा से खुश हलइ वास्तव में ऊ दू दू सप्ताह तक अइसीं करते रह सकऽ हइ  परसाल ऊ हमन्हीं के विश्वास देलइलके हल कि ऊ मठ जा रहले ह दू महिन्ना तक अपन बात पर अड़ल रहलइ हाल में ऊ अकीन देलावे लगलइ कि ऊ शादी करे जा रहले ह आउ शादी के सब तैयारी कइल जा चुकले ह  ऊ एगो नया पोशाको सिलवा लेलकइ  हमन्हीं ओकरा बधाइयो देवे लगलिअइ  कोय दुलहन नयँ हलइ कुछ नयँ होलइ सब कुछ मृगमरीचिका हलइ ई तूँ झूठ कहलऽ हम पोशाक पहिलहीं बनवइलूँ हल  नयका पोशाक के आधारे पर हमर दिमाग में तोहन्हीं सब के उल्लू बनावे के बात सूझल  त की वास्तव में तूँ एतना ढोंगी हकऽ लपरवाही से रस्कोलनिकोव पुछलकइ  आ तूँ सोच रहलऽ हल नयँ जरी ठहरऽ हम तोरो देखइबो हा हा हा नयँ देखऽ हम तोरा सब सच सच बता देबो  ई सब प्रश्न अपराध परिस्थिति छोट्टे उमर के लड़कियन के बारे हमरा अभी आद पड़ल बल्कि ई सब में हमेशे हमरा रुचि रहऽ हले एगो तोहर लेख अपराध के बारे में अथवा अइसीं कुछ तोर लेख शीर्षक के नाम भूल गेलूँ अभी आद नयँ  हमरा दू महिन्ना पहिले सामयिक समीक्षा में पढ़े के मौका मिल्लल हल  हमर लेख सामयिक समीक्षा में रस्कोलनिकोव आश्चर्यचकित होके पुछलकइ हम वस्तुतः लिखलिए हल आधा साल पहिले जब विश्विद्यालय छोड़ देलिए हल एगो पुस्तक से संबंधित एगो लेख लेकिन ऊ बखत हम एकरा साप्ताहिक समीक्षा में देलिए हल नयँ कि सामयिक में  लेकिन ई पहुँच गेलो सामयिक में  जी ई बात तो सही हइ लेकिन साप्ताहिक समीक्षा बन हो गेला पर एकरा सामयिक समीक्षा में मिला देवल गेलइ आ ओहे से तोहर लघु लेख दू महिन्ना पहिले प्रकाशित होलइ  आ तोहरा नयँ मालूम हलो रस्कोलनिकोव के वास्तव में कुछ नयँ मालूम हलइ  अरे तूँ तो अपन लेख खातिर पइसा के माँग कर सकऽ ह तूहूँ कइसन अदमी हकऽ तूँ अइसन एकाकी जीवन जीयऽ ह कि अइसनो बात जेकर तोरा से सीधा संबंध हको तोरा मालूम नयँ हको  ई तो तथ्य हको जी  शाबाश रोदका आउ हमरो नयँ मालूम हलो रज़ुमिख़िन चिल्लइलइ  हम आझे वाचनालय में रुकबो आउ ऊ अंक के बारे में पूछबो दू महिन्ना पहिले न कउन तारीख खैर कोय बात नयँ हम मालूम कर लेबो एहे तो बात हइ आउ बतइवो नयँ करता आ तोहरा कइसे मालूम चललो कि ऊ लेख हम्मर हलइ एकरा में तो हम खाली अपन आद्यक्षर से दसखत कइलिए हल  संयोगवश एक दू दिन पहिले  संपादक के माध्यम से हमर परिचित हका हमरा बहुत दिलचस्प लगलइ ऊ लेख  जइसन कि हमरा आद पड़ऽ हइ हम अपराधी के अपराध करे के पूरे अवधि के दौरान ओकर मनोदशा के विश्लेषण कर रहलिए हल  जी हाँ आउ ई बात तोहर जोर देके कहना हको कि अपराध कर लेला के बाद हमेशे कोय बेमारी हो जा हइ  बहुत बहुत मौलिक बात लेकिन ई लेख के ई अंश में हमरा खुद के कोय रुचि नयँ हल बल्कि कोय विचार जे लेख के अंतिम अंश में हलइ लेकिन दुर्भाग्यवश तूँ एकर खाली इशारा करके छोड़ देलहो ह अस्पष्ट एक शब्द में अगर तोहरा आद पड़ऽ हको ई बात के इशारा कइल गेले ह कि दुनियाँ में अइसनो लोग हकइ जे कर सकऽ हकइ मतलब ई बात नयँ कि ओकन्हीं कर सकऽ हइ बल्कि ओकन्हीं के पूरा अधिकार हइ हरेक तरह के हुल्लड़बाजी आउ अपराध करे के आउ ओकन्हीं लगी मानूँ कोय लिक्खल कानून नयँ हइ  जबरदस्ती आउ जानबूझके विकृत कइल अपन विचार पर रस्कोलनिकोव मुसका देलकइ  की ई कइसे अपराध करे के अधिकार लेकिन वास्तव में परिस्थिति के कारण से नयँ एक प्रकार के डरो से रज़ुमिख़िन पुछलकइ  नयँ नयँ बिलकुल ऊ वजह से नयँ पोरफ़िरी जवाब देलकइ कहे के मतलब ई हइ कि उनकर लेख में सब्भे लोग के कइसूँ दू भाग में बाँटल गेले ह सामान्य आउ असामान्य  सामान्य लोग के आज्ञाकारी बनके रहे के चाही जेकरा कानून के उल्लंघन करे के कोय अधिकार नयँ होवऽ हइ काहेकि ऊ लोग जइसन कि देखवे करऽ हथिन आखिर सामान्य लोग हइ  जबकि असामान्य लोग के हर तरह के अपराध करे के अधिकार होवऽ हइ आउ हर तरह से कानून के उल्लंघन करे के बस खाली ई वजह से कि ओकन्हीं आखिर असामान्य हइ  लगऽ हइ एहे न अपने के कहे के मतलब हइ अगर हमरा गलतफहमी नयँ हइ लेकिन ई कइसे हो सकऽ हइ अइसन नयँ हो सकऽ हइ भौंचक होके रज़ुमिख़िन बड़बड़इलइ  रस्कोलनिकोव फेर से मुसकइलइ  ऊ तुरते समझ गेलइ कि बात की हइ आउ कउन बिंदु पर ओकन्हीं ओकरा ढकेले लगी चाहऽ हइ ओकरा अपन लेख के आद पड़ गेलइ  ऊ चुनौती स्वीकार कर लेवे के फैसला कइलकइ  ई तो हमर कहे के मतलब बिलकुल नयँ हलइ ऊ सीधे सादे ढंग से आउ विनम्रतापूर्वक कहे ल शुरू कइलकइ बल्कि हम स्वीकार करऽ हिअइ कि अपने सब लगभग पूरा तरह से सही सही प्रस्तुत करते गेलथिन हँ आउ अगर चाहऽ हथिन तो बिलकुल सही सही ओकरा मानूँ सहमत होवे में खुशी हलइ कि ई बिलकुल सही हलइ  खाली अंतर ई बात में हइ कि हम ई बात के आग्रह नयँ करऽ हिअइ कि असामान्य लोग के आवश्यक रूप से आउ फर्ज में बन्हल जइसन हमेशे हर तरह से हुल्लड़बाजी करे के चाही जइसन कि अपने सब के कहना हइ  हमरा एहो लगऽ हइ कि अइसन लेख के छापे लगी अनुमति भी नयँ मिलतइ  हम तो खाली एगो इशारा कइलिए हल कि असामान्य अदमी के अधिकार हइ मतलब कार्यालयीन अधिकार नयँ बल्कि स्वयं के अधिकार हइ कि अपन अंतःकरण के अनुमति दे कि कुछ बाधा के पार करके आगे जा सके आउ खाली केवल ऊ हालत में जब ओकर विचार के पूरा करे में कभी शायद संपूर्ण मानवता लगी रक्षा हेतु अइसन आवश्यक हो जाय  अपने ई कहे के किरपा कइलथिन हँ कि हमर लेख अस्पष्ट हइ हम यथासंभव समझावे लगी तैयार हिअइ  हमरा ई माने में शायद गलतफहमी नयँ हइ कि लगऽ हइ कि अपनहूँ ओहे चाहऽ हथिन किरपा करके अनुमति देथिन महोदय  हमर विचार में अगर कुछ प्रकार के संचय के परिणाम के कारण केपलर आउ न्यूटन के आविष्कार आउ कोय दोसरा तरीका से लोग के बीच प्रसिद्ध नयँ हो पइते हल सिवाय एकरा के कि एगो दस गो सो गो इत्यादि अदमी के बलिदान के बगैर जे ई आविष्कार में बाधा डालते हल चाहे आविष्कार के रस्ता में बाधा के रूप में खड़ी रहते हल तब न्यूटन के ई अधिकार होते हल आउ उनकर कर्तव्यो होते हल कि ई दस चाहे सो लोग के रस्ता से हटा देल जाय ताकि समुच्चे मानवता के अपन आविष्कार से परिचित करावल जा सकइ  एकरा से लेकिन ई मतलब नयँ निकसऽ हइ कि न्यूटन के ई अधिकार हलइ कि उनकर दिमाग में जेकर विचार अइते हल जे मिल जइते हल आउ सामने से जे गुजरते हल ओकरा जान मार देथिन हल चाहे बजार से रोज दिन चोरी करथिन हल  आउ आगे हमरा आद पड़ऽ हइ हम अपन लेख में ई बात के विस्तार करऽ हिअइ कि सब्भे अच्छऽ उदाहरणार्थ कानून बनावे वलन आउ मानवता के प्रवर्तक प्राचीनतम समय से लेके आगू तक जारी रखते लिकुर्गुस सोलोन मुहम्मद नैपोलियन इत्यादि सब्भे एक तरह से अपराधी हला एहे एक बात से कि नयका कानून देके साथे साथ पुरनका कानून के तोड़ देते गेला जेकरा समाज पवित्र मानऽ हलइ आउ जे पुरखन से आ रहले हल आउ निश्चित रूप से जेकरा लगी खून खराबा करे से भी नयँ झिझकला अगर खाली ई खून कभी कभी बिलकुल निर्दोष आउ बहादुरीपूर्वक पुरनका कानून लगी बहावल लक्ष्य तक पहुँचे में ओकन्हीं के मदद कर सकऽ हलइ  अद्भुत बात तो एहो हइ कि मानवता के ई सब उपकारकर्ता आउ प्रवर्तक में से अधिकतर विशेष रूप से भयंकर रक्तपात के दोषी हला  एक शब्द में हम ई निष्कर्ष पर पहुँचऽ ही कि सब्भे खाली महान पुरुष ही नयँ बल्कि लीक से जरी हटके रहे वलन लोग मतलब जे लगभग कुछ तो नया कहे में सक्षम हका ओहो अपन स्वभाव के कारण आवश्यक रूप से अपराधी होवऽ हका कम चाहे अधिक ई जाहिर हइ  नयँ तो उनकन्हीं के लीक से बाहर आना मोसकिल हो जइतइ आउ लीक पर बनल रहे लगी वस्तुतः उनकन्हीं सहमत नयँ हो सकऽ हका फेर अपन स्वभावे के अनुसार आउ हमर विचार में उनकन्हीं के सहमत नयँ होवे के कर्तव्यो हकइ  एक शब्द में देखऽ हथिन कि अभी तक एकरा में कुच्छो विशेष नया नयँ हइ  ई हजारो तुरी छापल आउ पढ़ल गेले ह  जाहाँ तक लोग के सामान्य आउ असामान्य ई दू भाग में हम वर्गीकरण कइलिए ह त हम ई बात से सहमत हकिअइ कि ई कुछ अंश में विवेकाधीन हइ लेकिन वस्तुतः ठीक ठीक संख्या के मामले में हमर कोय हठ नयँ हइ  हम खाली अपन मुख्य विचार में विश्वास करऽ ही  ई ठीक ई बात पर निर्भर हइ कि लोग प्रकृति के नियम के अनुसार सामान्यतः दू प्रकार में विभाजित हकइ निम्न सामान्य मतलब अइसे कहल जाय कि सामग्री जे अपनहीं प्रकार के लोग उत्पन्न करे के काम करऽ हइ आउ वास्तविक लोग मतलब जे अपन वातावरण में नयका शब्द कहे के सामर्थ्य या प्रतिभा रक्खऽ हइ  जाहिर हइ कि हियाँ पर उप विभाजन अनगिनत हइ लेकिन दुन्नु प्रकार के लोग के सुस्पष्ट विशिष्टता यथेष्ट रूप से साफ हइ पहिला प्रकार मतलब सामग्री सामान्य रूप से कहल जा सकऽ हइ कि ऊ लोग हइ जे स्वभाव से रूढ़िवादी नियम कानून के अनुसार चल्ले वला अनुशासन में रहे वला आउ अनुशासनप्रिय होवऽ हइ  हमर विचार में अइसन लोग के कर्तव्य भी हइ अनुशासन में रहना काहेकि ई ओकन्हीं के उद्देश्य हइ आउ ओकन्हीं लगी एकरा में कुच्छो अपमानजनक नयँ हइ  दोसरा प्रकार के सब्भे लोग कानून के उल्लंघन करऽ हइ क्षमता के अनुसार या तो विनाशक होवऽ हइ चाहे विनाश करे के प्रवृत्ति वला होवऽ हइ  अइसन लोग के अपराध जाहिर हइ सापेक्ष आउ रंगबिरंग के होवऽ हइ जादेतर ऊ लोग तरह तरह के वक्तव्य में बेहतर के नाम पर वर्तमान के नाश करे के माँग करऽ हइ  लेकिन अगर ओकरा अपन विचार के खातिर चाहे लाशो पर से या खून पर से भी होके गुजरे पड़इ तब हमर विचार में ऊ अपन अंदर अपन अंतःकरण में शायद खून के भी पार करे के अनुमोदन दे देतइ जे विचार आउ ओकर आयाम पर निर्भर हइ ई बात के नोट करथिन  एहे अर्थ में हम अपन लेख में हम ओकन्हीं के अपराध के अधिकार के बात कइलिए ह  आद रखथिन कि हमन्हीं बीच बहस कानूनी सवाल से शुरू होले हल  लेकिन जादे चिंता करे के जरूरत नयँ हइ आम लोग कभियो ओकन्हीं के अइसन अधिकार के लगभग माने वला नयँ आम लोग ओकन्हीं के दंडित करऽ हइ चाहे फाँसी पर लटका दे हइ कमोबेश आउ एकरा साथ बिलकुल सही रूप में अपन रूढ़िवादी उद्देश्य के पूरा कर ले हइ तइयो ई सब खातिर अगला पीढ़ी में एहे सब आम लोग दंडित सब के बेदी पर खड़ी कर दे हइ आउ ओकन्हीं के पूजा करऽ हइ कमोबेश  पहिला प्रकार के लोग हमेशे वर्तमान के अदमी हइ जबकि दोसरका प्रकार के लोग भविष्य के अदमी  पहिलौका प्रकार के लोग संसार के संरक्षित करऽ हइ आउ अबादी बढ़ावऽ हइ दोसरका प्रकार के लोग संसार के आगू बढ़ावऽ हइ आउ एकरा लक्ष्य तरफ ले जा हइ  पहिलौका आउ दोसरका में से हरेक वर्ग के बिलकुल एक्के समान अस्तित्व में रहे के अधिकार हइ  एक शब्द में हमरा साथ सब्भे कोय के समान अधिकार हइ आउ विव ला गेर एतेरनेल फ्रेंच शाश्वत युद्ध अमर रहे जाहिर हइ जब तक फेर कोय नयका मसीहा येरूशलम में नयँ आवे मतलब अपने अभियो नयका येरूशलम में विश्वास करऽ हथिन विश्वास करऽ ही रस्कोलनिकोव दृढ़ स्वर में उत्तर देलकइ ई कहते समय आउ अपन समुच्चा लम्मा प्रवचन के दौरान ऊ जमीन तरफ तकते रहलइ दरी के एक बिंदु पर अपन ध्यान केंद्रित कइले  आउ आउ आउ भगमानो में विश्वास करऽ हथिन हमरा क्षमा करथिन कि अइसन उत्सुकतापूर्वक पूछ रहलिए ह  विश्वास करऽ ही पोरफ़िरी दने नजर उठइते रस्कोलनिकोव दोहरइलकइ  आउ लज़ारुस के पुनर्जीवन में भी विश्वास करऽ हथिन वि विश्वास करऽ ही  अपने ई सब काहे लगी पूछ रहलथिन हँ शाब्दिक रूप से विश्वास करऽ हथिन शाब्दिक रूप से  हम तो जी अइसीं जाने के बहुत उत्सुकता हलइ  जी क्षमा करथिन  लेकिन अनुमति देथिन हम पहिलौका बिंदु पर वापिस आवऽ हिअइ ओकन्हीं के हमेशे दंडित नयँ कइल जा हइ कुछ एकर विपरीत अपन जिनगी के दौराने विजय प्राप्त कर लेते जा हका ओ हाँ कुछ लोग अपन जिनगिए में कामयाब हो जा हका आउ तब खुद्दे दोसरा सब के दंडित करे ल शुरू कर दे हका अगर आवश्यक होवे आउ ई जानऽ हथिन जादेतर अइसीं होवऽ हइ  सामान्यतः अपने के टिप्पणी हाजिरजवाब के रूप में होवऽ हइ  जी धन्यवाद  लेकिन ई बताथिन सामान्य आउ असामान्य लोग के बीच अन्तर कइसे कइल जाय कि जनम के बखत कोय अइसन चिन्हा होवऽ हइ हमर कहे के मतलब हइ कि हियाँ आउ अधिक शुद्धता होवे के चाही अइसे कहल जाय कि अधिक बाह्य निश्चितता एगो व्यावहारिक आउ निष्ठावान व्यक्ति के हैसियत से हमरा में स्वाभाविक बेचैनी के क्षमा करथिन लेकिन ई मामला में उदाहरणस्वरूप की कोय विशेष पोशाक के प्रयोग कइल जा सकऽ हइ ओकरा पर कोय तरह के छाप काहेकि अपने ई बात के स्वीकार करथिन कि अगर कोय भ्रम हो जाय आउ एक वर्ग के कोय एगो अदमी अगर ई समझ लेइ कि ऊ दोसर वर्ग के अदमी हइ आउ सब्भे बाधा के पार करना चालू कर देइ जइसन कि अपने बहुत खुशी से प्रस्तुत कइलथिन तब तो हियाँ ओ ई तो बहुत अकसर होवऽ हइ अपने के ई टिप्पणी में तो पहिले वला से भी अधिक चतुराई हइ जी धन्यवाद जी धन्यवाद के कोय बात नयँ हइ लेकिन ई विचार करथिन कि गलती के संभावना खाली पहिला वर्ग के तरफ से हो सकऽ हइ मतलब सामान्य लोग जइसन कि हम शायद बहुत नाकामयाबी में ओकन्हीं के कहलिए ह  अनुशासन के प्रति ओकन्हीं के जन्मजात प्रवृत्ति के वावजूद प्रकृति के कोय शरारत के कारण जे गाय लगी भी वंचित नयँ कइल जा हइ ओकन्हीं बहुत सारा लोग खुद के प्रगतिशील व्यक्ति के रूप में कल्पना करे लगऽ हइ विनाशक समझे लगऽ हइ आउ नयका शब्द में सरकके चल जा हइ आउ ई बिलकुल ईमनदारी से करऽ हइ जी  आउ साथे साथ ओकन्हीं बहुत अकसर वास्तविक नयकन सब के नोटिस करे में विफल हो जा हइ आउ ओकन्हीं के घृणा भी करऽ हइ पिछड़ा आउ नीच विचार के लोग के रूप में  लेकिन हमर विचार में एकरा से कोय बड़गर खतरा नयँ हो सकऽ हइ आ अपने के वास्तव में परेशान होवे के के कोय बात नयँ हइ काहेकि ओकन्हीं कभियो दूर तक नयँ जा हइ  ओकन्हीं के अइसन जोश खातिर निस्संदेह ओकन्हीं के कभी कभी दंडित कइल जा सकऽ हइ ताकि ओकन्हीं के अपन हैसियत के आद हो जाय लेकिन एकरा से जादे नयँ अइसन परिस्थिति में कोय दंडाधिकारी के भी जरूरत नयँ ओकन्हीं खुद अपना के दंडित कर लेतइ काहेकि ओकन्हीं बहुत ईमनदार होवऽ हइ कुछ लोग ई सेवा एक दोसरा खातिर कर लेते जा हइ आ कुछ लोग खुद अपनहीं हाथ से अपने आप के एकन्हीं रंगबिरंग के सार्वजनिक प्रायश्चित्त एकर साथ अपने ऊपर लगावऽ हइ जेकर परिणाम बहुत सुंदर आउ उपदेशात्मक होवऽ हइ एक शब्द में अपने के एकरा खातिर परेशान होवे के कोय बात नयँ हइ अइसन नियम हइ  खैर कम से कम ई मामला में तो अपने हमर कुछ तो परेशानी दूर कर देलथिन लेकिन अइकी आउ एगो फिकिर हइ किरपा करके बताथिन की अइसन लोग बहुत जादे होवऽ हइ जे दोसर लोग के गला रेत देवे के अधिकार रक्खऽ हइ कहे के मतलब ई असामान्य लोग हम निस्संदेह झुक जाय लगी तैयार हिअइ लेकिन वस्तुतः ई बात के स्वीकार करथिन कि अगर अइसन लोग बहुत जादे होवइ तब तो जी ई बात सोचिए के दिल दहल जा हइ हइ कि नयँ ओ एकरो बारे परेशान होवे के जरूरत नयँ रस्कोलनिकोव ओहे लहजा में बात जारी रखलकइ  सामान्यतः नयका विचार वलन लोग आउ अइसनको लोग भी जेकरा में नयका शब्द कहे के जरिक्को सन क्षमता होवऽ हइ असाधारण रूप से कम पैदा होवऽ हइ बल्कि विचित्र रूप से बहुत कम  एक बात खाली स्पष्ट हइ कि लोग के अस्तित्व के क्रम ई सब्भे वर्ग आउ उप विभाजन के निश्चय बिलकुल सही सही आउ शुद्धता के साथ कोय न कोय प्रकृति के नियम के अनुसार होवे के चाही  ई नियम जाहिर हइ कि अभी अज्ञात हइ लेकिन हमरा विश्वास हइ कि एकर अस्तित्व हइ आउ बाद में ई ज्ञात हो जा सकऽ हइ  लोग के विशाल समुदाय तो खाली एगो सामग्री हइ आउ ई संसार में खाली एहे लगी अस्तित्व में हइ कि आखिरकार कोय प्रयास से अभी तक कइसनो रहस्यमय प्रक्रिया से नसल आउ जाति के संकरण से बड़गर मशक्कत से आखिरकार संसार में हजार में कम से कम एगो कुछ स्वतंत्र व्यक्ति पैदा कर सकऽ हइ  आउ अधिक व्यापक स्वतंत्रता के साथ शायद दस हजार में कोय एगो पैदा होवऽ हइ ई हम मोटा मोटी दृष्टांतवत् बता रहलिए ह  एकरो से आउ अधिक व्यापक लाख में से एगो  प्रतिभाशाली लोग करोड़ो में एगो आउ महान प्रतिभाशाली मानवता के उच्च प्रवर्तक शायद पृथ्वी पर अरबो खरबो लोग के गुजर गेला के बाद  एक शब्द में हम तो ऊ भभका में हुलकके नयँ देखलिए ह जेकरा में ई सब प्रक्रिया होवऽ हइ  लेकिन अइसन एगो निश्चित नियम अवश्य हकइ आउ होवहूँ के चाही ई संयोग के बात नयँ हो सकऽ हइ  तोहन्हीं दुन्नु मजाक तो नयँ कर रहलऽ ह न आखिरकार रज़ुमिख़िन चिल्लइलइ  दुन्नु एक दोसरा के बेवकूफ तो नयँ बना रहलऽ ह न बइठल हका आउ एक दोसरा पर मजाक उड़ा रहला ह तूँ गंभीर तो हकऽ रोद्या रस्कोलनिकोव चुपचाप अपन पीयर आउ उदास चेहरा उपरे उठाके ओकरा तरफ देखलकइ आउ कोय जवाब नयँ देलकइ  आउ ई शांत आउ उदास चेहरा के साथ साथ पोरफ़िरी के अगोपनीय हठी चिड़चिड़ा आउ अशिष्ट कटाक्ष रज़ुमिख़िन के विचित्र लगलइ  खैर भाय अगर वास्तव में ई गंभीर बात हइ तो तोर कहना निस्संदेह सही हको कि ई कोय नयका बात नयँ हइ आउ ऊ सब कुछ से मेल खा हइ जे हमन्हीं हजारो तुरी पढ़ आउ सुन चुकलिए ह लेकिन ई सब कुछ में वस्तुतः मौलिक बात हइ आउ वस्तुतः हम तो सोचके भयभीत हो जा ही कि ई विचार बिलकुल खाली तोरे हको कि अपन अंतःकरण से आउ हमरा माफ करिहऽ एतना कट्टरपन के साथ भी खून खराबा के सही ठहरावऽ हो मतलब कि एहे तोर लेख के मुख्य विचार हको  वस्तुतः अंतःकरण से ई खून खराबा के उचित ठहराना ई ई हमर विचार में जादे भयंकर हइ बनिस्पत कि खून खराबा के कार्यालयीन तौर पे कानूनन उचित ठहरावल जाय बिलकुल सच बात हइ आउ जादे भयंकर हइ जी पोरफ़िरी सहमति प्रकट कइलकइ  नयँ तूँ कइसूँ बात के बढ़ा चढ़ाके कहलऽ होत एकरा में गलती हइ  हम पढ़बो तूँ भावना में बह गेलऽ ह तूँ अइसन नयँ सोच सकऽ ह हम पढ़बो  लेख में ई सब नयँ हइ ओकरा में खाली इशारा कइल गेले ह रस्कोलनिकोव बोललइ  जी हाँ जी हाँ पोरफ़िरी से शांत नयँ बइठल गेलइ महोदय हमरा अभी लगभग स्पष्ट हो गेलइ कि अपने अपराध के कइसे देखऽ हथिन लेकिन हमर दुराग्रह लगी हमरा क्षमा करथिन हम अपने के परेशान कर रहलिए ह हम बहुत लज्जित हिअइ जी देखवे करऽ हथिन अपने तो दुन्नु किसिम के लोग के आपस में सम्मिश्रण के मामला के बारे गलतफहमी के संबंध में बहुत कुछ परेशानी दूर कर देलथिन हँ जी लेकिन हमरा कइएक तरह के व्यावहारिक मामला फेर से परेशान करते रहऽ हइ मान लेल जाय कि कोय अदमी चाहे नौजवान कल्पना करऽ हइ कि ऊ लिकुर्गुस या मुहम्मद हइ भावी जाहिर हइ आउ सब्भे बाधा के हटावे लगी चालू कर दे हइ ओकरा पास बड़गो अभियान हइ आउ अभियान में पइसा के जरूरत होवऽ हइ आउ ई अभियान खातिर एकरा प्राप्त करे ल शुरू कर दे हइ तब की होतइ जानऽ हथिन ज़म्योतोव अचानक अपन कोना से मुँह बन करके हँसलइ  रस्कोलनिकोव भी ओकरा दने आँख उठाके नयँ देखलकइ  हम स्वीकार करऽ हिअइ ऊ शांत भाव से उत्तर देलकइ कि अइसन घटना हो सकऽ हइ  बेवकूफ आउ मिथ्याभिमानी लोग विशेष करके ई जाल में फँस सकऽ हइ नौजवान लोग खास करके  तब देखवे करऽ हथिन महोदय  तब आखिर अइसन हालत में की होतइ महोदय तइयो अइसहीं रस्कोलनिकोव मुसकइलइ एकरा में हमर कोय कसूर नयँ  ओइसन हकइ आउ हमेशे रहतइ  अइकी ऊ ऊ रज़ुमिख़िन तरफ सिर हिलाके इशारा कइलकइ अभी बोलला कि हम खून खराबा के अनुमोदन करऽ हिअइ  एकरा से की समाज में वस्तुतः बहुत कुछ के प्रावधान कइल हइ निर्वासन देशनिकाला जेल न्यायालय अन्वेषक कालापानी फेर चिंता कउन बात के बस चोर के पता लगाथिन खैर अगर हम पता लगा लिअइ हुएँ ओकरा लगी रस्ता हइ  अपने तो बस तर्क दे हथिन  अच्छऽ महोदय ओकर अंतःकरण के संबंध में लेकिन अपने के ओकरा से की मतलब हइ जी बस मानवता के अधार पर  जेकरा ऊ हकइ ऊ भुगततइ अगर अपन गलती मान ले हइ  आउ एहे ओकर सजा होतइ एकरा अलावे कालापानी  अच्छऽ लेकिन जे वास्तविक प्रतिभाशाली लोग हइ नाक भौं सिकोड़ते रज़ुमिख़िन पुछलकइ एकन्हीं तो ऊ लोग हइ जेकरा केकरो गला रेत देवे के अधिकार देल हइ त की ओकन्हीं के बिलकुल नयँ भुगते के चाही खून बहइला के बादो हियाँ काहे लगी ई शब्द चाही हियाँ न तो अनुमति के बात हइ आउ न मनाही के  ओकरा भुगते देल जाय अगर ओकरा पीड़ित खातिर अफसोस हइ कष्ट भुगतना आउ पीड़ा हमेशे व्यापक चेतना आउ गम्भीर हृदय खातिर अनिवार्य हइ  वास्तविक महान लोग के हमरा लगऽ हइ ई संसार में भयंकर दुख के अनुभव करे के चाही  ऊ अचानक विचारमग्न मुद्रा में बोललइ वार्तालाप के लहजा में भी नयँ  ऊ आँख उठइलकइ विचारमग्न भाव से सबके तरफ देखलकइ मुसकइलइ आउ अपन टोपी लेलकइ  जब ऊ अंदर अइले हल ओकर तुलना में बहुत शांत हलइ आउ ऊ ई बात के महसूस कइलकइ  सब कोय उठ गेते गेलइ  अच्छऽ जी अपने अगर चाहथिन त हमरा डाँट सकऽ हथिन गोस्सा कर सकऽ हथिन लेकिन हम एक बात अपन मन में नियंत्रित कइले नयँ रख सकऽ हिअइ पोरफ़िरी पित्रोविच फेर बोललइ हमरा एगो छोट्टे गो सवाल करे के अनुमति देथिन हम अपने के बहुत परेशान कर रहलिए ह जी खाली एगो छोटगर विचार प्रस्तुत करे लगी चाहऽ हलिअइ खाली एहे गुनी कि हम कहीं भूल नयँ जइअइ जी ठीक हइ अपन विचार बताथिन पीयर आउ गंभीर होल इंतजार में रस्कोलनिकोव ओकरा सामने खड़ी रहलइ  वस्तुतः बात ई हइ जी सचमुच हमरा समझ में नयँ आवऽ हइ कि अपन बात के कइसे निम्मन से प्रस्तुत करिअइ ई छोटगर विचार तो बहुत शरारत भरल मनोवैज्ञानिक ढंग के हइ जी अइकी बात ई हइ जी जब अपने अपन लेख लिख रहलथिन हल त ई नयँ हो सकऽ हइ हे हे कि अपने खुद के भी नयँ मान रहलथिन हल चाहे केतनो छोटगर असामान्य व्यक्ति आउ नयका शब्द कहे वला मतलब अपनहीं अर्थ में जी हइ न ई बात जी बहुत मुमकिन हइ तिरस्कारपूर्वक रस्कोलनिकोव जवाब देलकइ  रज़ुमिख़िन कुछ कसमसइलइ  आ अगर अइसन हइ त की वास्तव में अपनहूँ खुद अइसन निर्णय ले ले सकऽ हथिन कोय सांसारिक विफलता आउ बाधा चाहे कइसूँ संपूर्ण मानव जाति के प्रगति लगी बाधा के पार करे खातिर मसलन केकरो हत्या कर देवे आउ लूट लेवे के आउ ऊ कइसूँ अचानक फेर से बामा अँखिया से ओकरा तरफ मटकी मालकइ आउ अश्रव्य हँसी हँसलकइ ठीक पहिलहीं नियन  अगर हम पार करवो करतिए हल तो निस्संदेह हम अपने के नयँ बतइतिए हल रस्कोलनिकोव चुनौती आउ दंभ से भरल तिरस्कार से जवाब देलकइ  नयँ महोदय हमरा खाली अइसीं रुचि हइ विशेष करके अपने के लेख के समझे खातिर खाली साहित्यिक अर्थ के संबंध में महोदय उफ ई केतना स्पष्ट आउ ढीठ हइ रस्कोलनिकोव नफरत के साथ सोचलकइ  हमरा ई बतावे के अनुमति देथिन ऊ रुखाई से जवाब देलकइ कि हम अपना के न तो मुहम्मद समझऽ हिअइ न नैपोलियन आउ न दोसरा कउनो अइसन व्यक्तित्व ओहे से उनकन्हीं जइसन कोय व्यक्ति नयँ होवे के कारण अपने के ओकरा बारे कोय संतोषजनक स्पष्टीकरण नयँ दे सकऽ हिअइ कि हम की करतिए हल  खैर छोड़थिन भी रूस में हमन्हीं सब में आझकल केऽ नयँ अपना के नैपोलियन समझऽ हइ अचानक पोरफ़िरी भयंकर परिचयात्मकता के लहजा में बोललइ  ओकर अवाज के स्वर शैली में भी अबरी कुछ तो विशेष रूप से स्पष्ट हलइ  त कहीं कोय भावी नैपोलियने हमर अल्योना इवानोव्ना के तो पिछले सप्ताह कुल्हाड़ी से ठिकाने नयँ लगा देलकइ कोना से ज़म्योतोव अचानक बकलकइ  रस्कोलनिकोव चुप्पी साधले रहलइ आउ एकटक दृढ़तापूर्वक पोरफ़िरी तरफ देखलकइ  रज़ुमिख़िन उदास नाक भौं सिकोड़ले हलइ  ओकरा मानूँ पहिलहीं से कुछ लगे लगले हल  ऊ गोस्सा से चारो तरफ देखलकइ  मिनट भर उदासी भरल खामोशी छाल रहलइ  रस्कोलनिकोव चल देवे खातिर मुड़लइ  अपने जा रहलथिन हँ शिष्टतापूर्वक अपन हाथ बढ़इते पोरफ़िरी नम्रतापूर्वक बोललइ  अपने से मिलके बहुत बहुत खुशी होलइ  आउ अपन निवेदन के संबंध में कोय शंका नयँ करथिन  जइसन हम बतइलिअइ ओइसीं लिख देथिन  आउ सबसे बेहतर ई होतइ कि अपने हमरा हीं हुआँ खुद्दे आ जाथिन कइसूँ एक दो दिन में बल्कि हो सकइ त बिहान  हम करीब एगारह बजे हुआँ पक्का रहबइ  सब कुछ के निपटारा कर लेते जइबइ आउ कुछ देर बातचीत करते जइबइ चूँकि अपने हुआँ अंतिम समय में भेंट करे वलन में से एक हलथिन त शायद हमन्हीं के कुछ बता सकथिन ऊ बड़ी सहृदय भाव से बोललइ  अपने हमरा बाकायदा सरकारी तौर पर पूरे विवरण के साथ पूछताछ करे लगी चाहऽ हथिन तीक्ष्ण स्वर में रस्कोलनिकोव पुछलकइ  काहे लगी महोदय अभी तो एकर बिलकुल जरूरत नयँ हइ  अपने के गलतफहमी हइ  जइसन कि देखवे करऽ हथिन हम कोय मौका छोड़े लगी नयँ चाहऽ हिअइ आउ आउ सब्भे गिरवी रक्खे वलन से पहिलहीं बातचीत कर चुकलिए ह कुछ से गोवाही ले चुकलिए ह आउ अपने अंतिम भेंटकर्ता के रूप में अरे हाँ एहे सिलसिले में कोय कारणवश अचानक खुश होके ऊ बोललइ प्रसंगवश हमरा आद अइलइ की सोच रहलिए हल हम ऊ रज़ुमिख़िन तरफ मुड़लइ तूँ ऊ निकोलाश्का के बारे तखने हमर कान खइते रहऽ हलऽ खैर ई तो हम खुद्दे जानऽ हिअइ खुद जानऽ हिअइ ऊ रस्कोलनिकोव तरफ मुड़लइ कि ऊ लड़का निर्दोष हइ लेकिन की कइल जाय मित्का के भी परेशान करे पड़लइ बात ई हइ जी बस कुल्लम एतने जी ज़ीना पर से ऊ बखत जइते माफ करथिन सात बजे के बाद अपने हुआँ होके अइलथिन हल जी सात बजे के बाद रस्कोलनिकोव उत्तर देलकइ लेकिन ओहे पल ओकरा ई बात खटकलइ कि ई बात नयँ बोले के चाही हल  त जी सात आउ आठ के बीच ज़ीना से जइते की अपने दोसरा मंजिल पर एगो खुललका फ्लैट में नयँ देखलथिन हल आद हइ दू गो मजूर चाहे दुन्नु में से कोय एगो के ओकन्हीं हुआँ देवाल के पोताय कर रहले हल की नोटिस कइलथिन हल ई बात ओकन्हीं लगी बहुत बहुत महत्त्व रक्खऽ हइ पोताय करे वला मजूर नयँ नयँ देखलिअइ धीरे धीरे आउ मानूँ आद करे लगी अपन सिर खुजलइते रस्कोलनिकोव उत्तर देलकइ आउ ओहे पल अपन पूरा दिमाग लगइते आउ चिंता से जम गेल जइसे तुरते ई अंदाज लगावे के कोशिश कइलक कि फंदा काहाँ पर हके आउ कइसे कोय बात चूक नयँ पावे  नयँ नयँ देखलिअइ आउ कोय खुल्लल फ्लैट तो नयँ देखलिअइ लेकिन चौठा मंजिल पर अब तक पूरा तरह से फंदा पकड़ लेलके हल आउ जीत पर खुश हो रहले हल हमरा आद हइ कि एगो अफसर फ्लैट छोड़के जा रहले हल अल्योना इवानोव्ना के ठीक सामने वला फ्लैट आद हकइ ई हमरा साफ साफ आद हइ सैनिक सब एक प्रकार के सोफा बाहर निकासब करऽ हलइ आउ हमरा देवलिया तरफ दाब देलके हल लेकिन पोताय करे वला मजूरवन के नयँ हमरा आद नयँ हइ कि मजूरवन हलइ लेकिन लगऽ हइ कि कहीं पर कोय खुल्लल फ्लैट नयँ हलइ  हाँ नयँ हलइ तोहर कहे के की मतलब हको अचानक रज़ुमिख़िन चिल्लइलइ मानूँ कुछ आद आ गेला पर मामला समझ में आ गेल होवे पोताय करे वलन तो ठीक हत्या होला के दिन काम कर रहले हल आउ ई तो ओकर तीन दिन पहिले हुआँ गेला हल तूँ उनका से की पूछ रहलहो ह उफ सब कुछ उलझा देलिअइ पोरफ़िरी अपन निरार ठोंकते बोललइ  लानत हइ ई काम से तो हमर दिमाग खराब हो गेल ह ऊ मानूँ माफी भी माँगते रस्कोलनिकोव तरफ मुड़लइ हमरा लगी वास्तव में ई जानना बहुत माने रक्खऽ हइ कि ओकन्हीं के कोय देखलके हल सात आउ आठ के बीच फ्लैट में एहे बात अभी हमर दिमाग में हलइ कि अपने भी कुछ बतला सकथिन सब बात उलझा देलिअइ मतलब आउ जादे सवधानी बरते के चाही खिन्न होते रज़ुमिख़िन टिप्पणी कइलकइ  ई अंतिम शब्द प्रवेशकक्ष में पहुँच गेला पर कहल गेले हल  पोरफ़िरी पित्रोविच अत्यधिक शिष्टाचार से ओकन्हीं के दरवाजा तक छोड़े लगी अइलइ  दुन्नु बाहर रोड पर उदास आउ चिड़चिड़ा होल निकसलइ आउ कुछ डेग तक एक्को शाब्द नयँ बोलते गेलइ  रस्कोलनिकोव उच्छ्वास लेलकइ सूची पिछला अगला मगही के मानक रूप के पक्षधरः डॉ॰ श्रीकान्त शास्त्रीलेखक डॉ॰ स्वर्णकिरण जन्मः मगही पत्रिका अंक जुलाई में पृ॰ पर छपल मूल लेख के चुनिन्दा अंश तीन कोस पर पानी बदले सात कोस पर बानी याने तीन कोस पर पानी बदल जा हे सात कोस पर बोली बदल जाहे  गया पटना में हम जाइत ही नालन्दा नवम्बर में पटना जिला से कट के बनल जिला में हम जा ही कहूँ ऊ जा हथुन ऊ जा हथिन कहूँ ऊ जा हथ  कहे के मतलब ई कि मगही बोली आउ भाषा में एकरूपता न हे कउनो लोकभाषा के साथ ईहे कहल जात  श्रीकान्त शास्त्री के जनम नालन्दा जिला पहिले के पटना जिला के नारायणपुर गाँव इस्लामपुर थाना में भेल हल बाकि एन्ने ओन्ने जाये से मगही के अनेकरूपता के दूर करे ला इनका में छटपटाहट के भाव शुरू से ही देखे के आवऽ हे  ई पाँतियन के लेखक के डेरा पर एक बेर ई मगही भाषा दने प्रेम जगावे ला लगभग तीस बरिस पहिले ऐलन हल इहे ई पाँतियन के लेखक के साथ इनकर पहिला साक्षात्कार कहल जाएत  ई पाँतियन के लेखक श्रीकान्त शास्त्री के नाम सुनले हल मगही विद्यापीठ बिहार मगही मंडल के साथ इनकर जुड़ाव हल आउ ई मगही के उन्नति प्रगति आउ विकास ला सब कुछ देवे ले तैयार हलन एकर आभास हल  ई पाँतियन के लेखक के जीविका के साधन हिन्दी रहल हे ई से मगही भाषा दने कउनो खिंचाव न हल फिन मगही भाषा के तरह तरह के रूप के देख के वितृष्णा भी हल कहो हथिन कहो हथुन टाल क्षेत्र के मगही कहऽ हखिन कहऽ हीवऽ जल्ला क्षेत्र के मगही कहऽ हियो पूर्वी पटना के मगही कहित हियो पश्चमी पटना के मगही कहइत ही गया के मगही कहऽ ही नालन्दा के मगही वगैरह  श्रीकान्त शास्त्री के स्वागत सत्कार कर के हम बैठवली मगही भाषा पर बातचीत चलल  मगही के प्रति एतना समर्पन भाव आउ एतना गहिर अध्ययन के पता न हल  शास्त्री जी मिठगर भाषा के बारे में बतलौलन मगही भाषा आउ साहित्य के मर्मी विद्वान् कृष्णदेव प्रसाद के हवाला देलन कि मगही के ढेर विस्तार हे  आदर्श मगही गया जिला में बोलल जा हे  शुद्ध मगही राजगीर से ले के बिहारशरीफ के उत्तर चार कोस वेना स्टेशन तक आउ पटना जिला के कुछ दोसर दोसर हिस्सन में बोलल जा हे  टलहा मगही पूरा मोकामा बड़हिया थाना बाढ़ सबडिविजन के गंगा के ई पार के कुछ पूर्वी भाग लक्खीसराय थाना के कुछ उत्तर भाग गिद्धौर आउ पूरब में फतुहाँ तक बोलल जा हे  सोनतटिया मगही सोन के किनारे किनार पटना आउ गया में बोलल जा हे  जंगली मगही राजगीर गया आउ छोटानागपुर के जंगल में बोलल जा हे  पुरान पटना जिला के भीतर भी पाँच भाग देखे में आवऽ हे  उत्तर में टाल तरियानी आउ जल्ला तीन भाग दक्खिन में पूर्वी पटना आउ पच्छिमी पटना दू भाग  टाल क्षेत्र बख्तियारपुर बाढ़ आउ मोकामाजल्ला क्षेत्र पटना शहर पुनपुन आउ फतुहातरियानी क्षेत्र दानापुर मनेर आउ बिहटापूर्वी पटना तेल्हाड़ा एकंगरसराय बिहारशरीफ नालन्दा राजगीर इस्लामपुर आउ सिलावपच्छिमी पटना नौबतपुर विक्रम मसौढ़ी आउ पालीगंज  श्रीकान्त शास्त्री के बतलौला से मगही क्षेत्र के पूरा नक्शा ई पाँतियन के लेखक के सामने आ गेल  मूल रूप से आरा के निवासी होला के कारन भोजपुरी भाषा भाषी भेला से ओकरा भीतर हिचक जरूर भेल बाकि लोकभाषा दने प्रेम जगल आउ संकल्प ले लेलक कि मगही के भी सीखे के चाही  मगही भाषा भोजपुरी भाषा के समान लठ्ठमार भाषा न हे मिठगर भाषा हे आउ ढेर मनी शब्द मिलइत जुलइत हे  हिन्दी भाषा के बीच मगही के शब्द के प्रयोग से आकर्षन आयत ऐसन धारना बँधल  कुछ दिन मगही के पत्र पत्रिका आउ छोट छोट किताब पढ़ के ढेर मनी शब्द संगृहीत हो गेल इन्नर इन्द्र गिरही गृह थेथर पहुँचा इम्हक कूँची सुतरी बुतरू लइका लड़का के अर्थ में बाबू गया जिला में लड़का के खातिर प्रयुक्त इंजोरिया बदरकट्टू बदरी फटने पर हरसट्टे हमेशा वगैरह  श्रीकान्त शास्त्री के ई श्रेय मिले के चाही कि ई पाँतियन के लेखक के झुकाव मगही दने भेल आउ बाद में चल के मगही में रचना करे लगल  अब तो कई एक ठो किताब भी मगही में छप गेल हे भिक्षु जगदीश काश्यप जनवरी लेखक श्री तारकेश्वर भारती सितम्बर नवनालन्दा महाविहार के उद्घाटन राष्ट्रपति कइलन हल  ऊ बखत हम गया में काम करऽ हली  अखबार में विवरण पढ़ली तो भारी खुशी होल  बस बस पकड़ के राजगीर होते हुए पहुँच गेली नवनालन्दा महाविहार के परिसर में  उहाँ पहुँचला पर ऊँचा ऊँचा भवन जैसे विहँस के हमरा पास बुलावे लगल  दाहिना तरफ विशाल जलाशय पछिया हवा से तरंगाइत हो के प्राचीन नालन्दा के अड़ोस पड़ोस के अनगिनत सरोवर के याद दिलावे लगल  भवन के आँगन के लता गुल्म आउ बिहँसइत फूल के कियारी मन मोह रहल हल  फाटक के भीतर घुसलिअइ तो चमन में चहलकदमी करइत एगो भिक्षु दिखाय पड़लन  गदराल देह कद साधारण माथा बेलमुंड पीला कपड़ा पहिरले  हम जरा ठिठक गेली तब हमरा तरफ मुखातिब हो के पूछलन आ जा किनको से मुलकात करे के हो जी भिक्षु काश्यप जी से  हम ऊ व्यक्ति के नीचे से ऊपर तक गौर से देख के महसूस कैलूँ हो न हो एही भिक्षु जी हथ बाकी मगही में बोललथिन एही गुने चकरा गेली  तो आबऽ हरियर घाँसे पर बैठ के बतियावल जाय एतना बोल के ऊ अपने पालथी मार के बैठ गेलन आउ हमरा पकड़ के बगल में बैठा लेलन  एतबड़गो अदमी के बराबरी में बैठे के साहस हम नञ बटोर सकली घसक के आमने सामने बैठ गेली  अपने कहाँ से आ रहली हे अपने के नाम बोली में मानो मिसरी घोर के बोललन  अभी तलुक हम उनखा परनामो पाती नञ कर सकलियइ हल  होसे नञ रहलइ  उनखर चरण छू के हम जवाब देलूँ आ तो रहली हे ई बखत राजगीर से लेकिन रहना होवे हे गया में  नाम तारकेश्वर भारती हे  हम चरण तो एकाएक छू लेली हल लगल कि ऊ केकरो से चरण छुआना पसन्द नञ करऽ हथिन  तो कुछ कहल जाय कन्ने चलली हे ऊ बोललन  जी अपने के दर्शन के चाह हमरा यहाँ खींच लइलक हे  दर्शन पा के कृतार्थ हो गेली  उनखर गोल गोल आँख भीतर के बात परखे में माहिर हलइ  बोललन ऊपरी बात छोड़ल जाय  काम के बात कहल जाय  अब हम समझ गेली कि जादे आडम्बरपूर्ण शिष्टाचार उनखा नञ सोहा हे  ई वजह से सम्हल के निवेदन कइली नवनालन्दा महाविहार के स्थापना के उद्देश्य कार्यक्रम शिक्षण विषय आउ ओक्कर स्तर के जानकारी चाहऽ ही  उनखर चेहरा पर प्रसन्नता के रेखा उभर आल आउ मीठा मीठा आउ धीरे धीरे बोल के ऊ सब बात बता देलन  हम चले के इजाजत माँगली तो फाटक तक आ के बिदा कइलन  नवनालन्दा के पुरोधा जगत विख्यात बौद्ध विद्वान एतना सरल एतना अभिमानशून्य किमाश्चर्यम् इतः परम् साहित्य सेवा सायते रोटी जुटावे हे साहित्यकार ला  बाकी ई रोग के रोगी चंगा नञ होवे हे  कुसंगत से ई रोग हमरो लग गेल हल  गया में साहित्यिक सांस्कृतिक सामाजिक गतिविधि से जुड़ल रहली  डॉ॰ श्रीकान्त शास्त्री के मौन मुखर प्रेरणा से मगही में भी लिखे के हबस होल  नैना काजर कहानी १९५६ में मगही पत्रिका में छपल जेकर सम्पादन निर्देशक काश्यप जी तथा सम्पादक डॉ॰ श्रीकान्त शास्त्री आउ ठाकुर रामबालक सिंह हलन  मगहिया लोग ऊ कहानी के जरूरत से जादे सराहलन  हमरा छटपटी समाल कि नालन्दा के इर्द गिर्द कउनो स्कूल में आ जैती हल तो मगही में जम के कुछ काम करतूँ हल  मनोरथ पूरो हो गेल  उच्च विद्यालय दहपर सरगाँव पटना अब नालन्दा में प्रधानाध्यापक हो के चल अइली  मगही में कामे करे के आउ काश्यप जी से सरोकार बढ़ावे के मौका मिल गेल  काश्यप जी सच्चा मानी में मगध के नया सांस्कृतिक जागरण के पुरोधा आउ मगही के महान उन्नायक हलन  आजादी के ठीक बाद ऊ काशी से नालन्दा अइलन आउ मगध ला एगो नया युग सिरज देलन  भिक्षु जगदीश काश्यप भिक्षु पूर्व काल के जगदीश नारायण के जनम राजगीर के पास रौनिया गाँव में १९०९ ई॰ के कातिक मास में एक कायस्थ परिवार में होल हल  सुप्रसिद्ध वैदिक रिसर्च स्कॉलर पं॰ अयोध्या प्रसाद इनखर मामा लगऽ हलन  नालन्दा कॉलेज में एक बार वैदिक गणित पर पंडित जी के अद्भुत विद्वत्तापूर्ण भाषण होल हल जबकि गणित के भारी भारी सवाल ऊ लिखते लिखते हल कर देलन हल  सभा के अध्यक्ष काश्यप जी से अपन रिस्ता बता के ऊ एहू कहलन कि गिरहस्ती के जंजाल से बच के निकल भागे में ऊ काश्यप जी के मदद कइलन हल  पंडित जी के प्रभाव से पहिले ई आर्यसमाज दने झुकलन बाकी फिनु बौद्ध धर्म के तरफ मुड़ गेलन  भिक्षु जी के लिखाई पढ़ाई राँची पटना आउ काशी में भेल  काशी हिन्दू विश्वविद्यालय से दर्शनशास्त्र आउ संस्कृत में एम॰ए॰ कइलन  १९३२ ३३ में गुरुकुल बैद्यनाथधाम के आचार्य पद के सुशोभित कइलन  १९३४ में लंका जा के प्रवज्या ग्रहण कइलन आउ उहाँ के विद्यालंकार कॉलेज में पालि भाषा आउ बौद्ध साहित्य के गहन अध्ययन कइलन  १९३५ ३६ में मलाया बर्मा पेनांग आउ सिंगापुर के परिदर्शन कर के चीनी भासा सिखलन आउ बौद्ध धर्म के धुआँधार प्रचार कइलन  स्वदेश लौट के १९३८ ४० में उच्च विद्यालय सारनाथ के प्रधानाध्यापक बनलन  फिनु १९४० ५० में काशी हिन्दू विश्वविद्यालय में पालि के प्राध्यापक रहलन  १९५० में नालन्दा के जीर्णोद्धार के अपन मिसन के तहत नालन्दा कॉलेज में पालि विभाग के शुभारम्भ कर के १९५० ५१ में विभागाध्यक्ष रहलन  डॉ॰ चन्द्रिका सिंह उपासक के काशी से साथ लइलन हल  नवनालन्दा महाविहार के स्थापना ला एँड़ी चोटी के पसीना एक कइलन  आखिरकार बिहार सरकार के शिक्षा मंत्री आचार्य बदरीनाथ वर्मा आउ शिक्षा सचिव जगदीशचन्द्र माथुर के सहयोग से भिक्षु जी के सपना साकार होल  राष्ट्रपति डॉ॰ राजेन्द्र प्रसाद दिनांक २० नवम्बर १९५१ के दिन नवनालन्दा महाविहार के शिलान्यास कइलन  तब से बीच के कुछ बरिस के छोड़ के जबकि ऊ वाराणसेय संस्कृत विश्वविद्यालय के पालि विभागाध्यक्ष हो के चल गेलन हल काश्यप जी नवनालन्दा महाविहार नालन्दा पालि प्रतिष्ठान के निदेशक के रूप में देश विदेश में प्रसिद्ध शिक्षा केन्द्र के रूप में ओकर विकास करे के काम में दिन रात जुटल रहलन  बौद्ध जगत में इनकर गिनती राहुल सांकृत्यायन आउ भदंत आनंद कौशल्यायन जउरे भारी विद्वान के रूप में हल  तीनो मिल के खुद्दक निकाय के सम्पादन भी कइलन हल  त्रिपिटक के गहन अध्ययन के कारण १९४० में भिक्षु जी के लंका में त्रिपिटकाचार्य के उपाधि से सम्मानित कैल गेल हल  त्रिपिटक के नागरी में छपावे के भारत सरकार के योजना के ई सरकार के आग्रह पर संपादक के रूप में पूरा कइलन  १९५२ में टोकियो में दोसर विश्व बौद्ध महासम्मेलन में भाग लेलन आउ बौद्ध साहित्य के अथाह पांडित्य के परिचय देलन  टोकियो से लौटलन तो १९५० में स्थापित साहित्यिक सांस्कृतिक सामाजिक संस्था मगध संघ द्वारा २ नवंबर १९५२ के दिन बिहारशरीफ में श्री बिहार हिन्दी पुस्तकालय के परिसर में उनखर सार्वजनिक अभिनन्दन होल  ऊ घड़ी मगध संघ के दोसर अधिवेशन के अध्यक्ष पद से ऊ नागरिक जन से लोकभासा मगही के अपनावे के आहवान कइलन  स्थापना के बादे से ऊ निर्देशक के रूप में मगध संघ के मार्गदर्शन करइत रहलन  अध्यक्ष योगेन्द्र श्रीवास्तव मंत्री हरिश्चन्द्र प्रियदर्शी सह मंत्री रवीन्द्र कुमार साहित्य मंत्री महेश्वर तिवारी अइसन मगध संघ के कार्यकर्त्ता सब के ऊ प्रेरणा केन्द्र हलन  उनकरे संपादन निर्देशन में १९५१ में बिहारशरीफ से हिन्दी द्विमासिक नालन्दा के प्रकाशन ई मंडली द्वारा होल हल  ओही वर्ष मगध संघ के प्रस्ताव पर सुरेन्द्र प्रसाद तरुण राजगीर में मगध सांस्कृतिक संघ के स्थापना कइलन  ओहू काश्यपे जी के मार्गदर्शन में काम करऽ हलइ  १९५५ में बिहार मगही मंडल पटना आउ मगध संघ बिहाशरीफ के मगही मासिक मगही जब पटना से निकलल तो ओकर प्रधान संपादक बने ला तो ऊ तइयार न होलन बाकी निर्देशक बने ला खास कर के प्रियदर्शी जी के आग्रह मान के राजी हो गेलन  प्रथमांक ला एक सौ रुपइया तुरते निकाल के देलन  फिर तो मगही आन्दोलन के ऊ केन्द्र में आ गेलन  ६ जनवरी १९५७ के दिन डॉ॰ श्रीकान्त शास्त्री के भारी उद्योग से एकंगरसराय में जब पहिला मगही महासम्मेलन होल तो ओकर अध्यक्षता काश्यपे जी कइलन  दोसर मगही महासम्मेलन ५ अप्रैल १९६४ के दिन मगध संघ के चौदहवाँ अधिवेशन पर बिहारशरीफ में होल हल  मगध शोध संस्थान के स्थापना के प्रस्ताव ओकरा में पास होल हल  पटना में संस्थान के स्थापना के असफल प्रयास के बाद डॉ॰ श्रीकान्त शास्त्री ओकर स्थापना लगी बिहारशरीफ में डॉ॰ सरयू प्रसाद हीं अम्बेर आउ हरिश्चन्द्र प्रियदर्शी हीं सोहसराय आवा जाही कर रहलन हल तो सहजोग वास्ते हमरो मुँह छूलन आउ हम झटपट तइयार हो गेली  भारत सरकार के उपमंत्री प्रो॰ सिद्धेश्वर प्रसाद भी जुड़ गेलन  निश्चय होल कि संस्थान के स्थापना नालन्दा में काश्यप जी के अध्यक्षता में कैल जाय  सिद्धेश्वर बाबू शास्त्री जी सरयू बाबू आउ प्रियदर्शी जी के आहवान पर मगही के जानल मानल विद्वान सब के सभा नवनालन्दा महाविहार के परिसर में काश्यप जी के अध्यक्षता में २९ जनवरी १९६७ के दिन होल  संस्थान के रूपरेखा स्वीकार कैल गेल आउ कार्यसमिति के गठन होल  भिक्षु जगदीश काश्यप के अध्यक्ष आउ डॉ॰ श्रीकान्त शास्त्री के निदेशक बनावल गेल  प्रो॰ सिद्धेश्वर प्रसाद आउ डॉ॰ वी॰ पी॰ सिन्हा उपाध्यक्ष तथा डॉ॰ सरयू प्रसाद आउ हरिश्चन्द्र प्रियदर्शी मंत्री सहमंत्री बनलन  अनेगन विद्वान के साथे साथ हमरो कार्यसमिति में रक्खल गेल  संस्थान के पहिला अधिवेशन सुरेन्द्र प्रसाद तरुण के मूल्यवान सहजोग से राजगीर में २ आउ ३ मार्च १९६८ के दिन होल  संस्थान के अध्यक्ष के रूप में काश्यप जी अध्यक्ष के आसन पर हलन  मगही के प्रचार प्रसार साहित्य सृजन सर्वेक्षण आउ शोध के योजना पर कइ गो प्रस्ताव स्वीकार कैल गेल  पिछला कार्यसमिति के विस्तार कर के आउ कइ गो विद्वान के पदाधिकारी बनावल गेल  हमरा संगठन मंत्री के भार सौंपल गेल  अब भिक्षु जी से मिले के अनेक बार मौका मिलल  मिलते रहे से समीपता मिलल  संस्थान के कार्यक्रम आउ रूपरेखा के ठोस आधार देवे ला भिक्षु जी के विशाल अनुभव आउ प्रगाढ़ पाण्डित्य के निर्देशन के बार बार जरूरत पड़ल  हमनी सब बड़गो काम देख के थरभसा जा हली तब भिक्षु जी बहुत बारीकी से सुलझा बता दे हलथिन  जेतना सहजोग शोध नियन भारी आउ कठिन काम में मिले के चाही नञ मिल रहल हे के रोना सुन के उनखर पेसानी पर चिन्ता के कउनो रेखा कभियो नञ उभरल  उनखर विचार में ई सब होवे करे हे के भाव रहऽ हल  अप्पन खरा खोटा अनुभव कैक बार सुनावऽ हलन  एहू बतउलन कि नवनालन्दा महाविहार के खड़ा कर के ई रूप देवे में उनका गाँधी जी के ई कथन के संचाय के व्यवहारिक तौर पर साक्षात्कार भेल कि अच्छा काम पवित्र उद्देश्य रख के शत प्रतिशत ईमानदारी से करवऽ तो नञ तो जन सहजोग के अभाव होतो नञ पइसा के  भिक्षु जी से मिल के बतियाय के मौका हमरा जब तब मिलिये जा हल बाकी हम बराबर खयाल कइली कि उनखर बातचीत प्रचारात्मक नञ होवऽ हल  गहरा विद्वान हलन बौद्ध दर्शन में पारंगत मानल जा हलन बाकी बातचीत में ऊ विद्वत्ता नञ छलकावऽ हलन  सायत छलकेवला अधजल गगरी नञ हलन ई वजह से  उनखर ज्ञान अन्तर्मुखी हल बहिर्मुखी नञ  अपने मन से कुच्छो नञ बोलथुन बतइथुन  पुछला पर सहज भाव से बिलकुल सुलझल ढंग से बता के नेहाल कर देथुन  हम जाने चाहऽ हलियइ कि अप्पन अधीनस्थ आदमी के साथ उनखर बरताव कइसन रहऽ हलइ  एकर अध्ययन अपना जानते बारीकी से कर के देखलियइ तो पइलियइ कि उनखर प्रशासन में भी नेह के मिठास रहऽ हलइ  ऊ गंभीर बनल रहऽ हलथिन बनल की सुभाव से ही गंभीर हलथिन आउ भिक्षु जीवन उनखर गंभीरता में हजाफा ला देलकइ हल  एकरा से लोग उनखा से डरऽ हलन नञ लेहाज रक्खऽ हलन  काश्यप जी के दैनिक परिचर्या जाने के हमरा कौतूहल हल ई गुने उनखा से हम कभी भोर के मिललूँ तो कभी साँझ के आउ दुपहरिया के भी  भरल भादो सुक्खल जेठ ऊ ब्राह्ममुहूर्त्ते में जग जा हलन  उठते के साथ कुछ मंत्र गुनगुना हलन  स्नानादि से निबट के प्राणायाम या ओइसने कुछ करते हम उनखा देखलूँ हल  धर्म के किताब रोज पढ़े के रुटीन हल  हलन तो बौद्ध बाकी हिन्दू दर्शनशास्त्र जैन आगम ग्रंथ आउ पाश्चात्य दर्शनशास्त्र के भी अध्ययन ऊ मनोयोग से करऽ हलन  छेड़ला पर कउनो धरम के दार्शनिक बारीकी पर सुलझल विचार परगट करऽ हलन  मधुकर कृति के आदमी हलन  जहाँ से जे ज्ञान मिले संचय कर लेबे के ऊ आग्रही हलन  उनखर स्वास्थ्य अच्छा रहऽ हलइ एकर रहस्य उनखर पौष्टिक आहार नञ हलइ  भोजन बिलकुल सादा करऽ हलन  शरीरमाद्यं खलु धर्मसाधनम् मान के शरीर कामचलाऊ रखे ला उनखर आहार निद्रा के कार्यक्रम चलऽ हलइ  अकसर साधक सन्त तपस्वी साधु जन समाज से छिटकल चलऽ हथ  भिक्षु जी अपवाद हलथिन  अमीर गरीब विद्वान अपढ़ बालक वृद्ध सब से मिलऽ हलथिन आउ उनखर समस्या धीरज से सुन के आउ धीरे धीरे बोल के समाधान भी सुझा दे हलथिन  नवनालन्दा महाविहार जइसन अन्तरराष्ट्रीय संस्था के निर्माण हँसी खेल नञ हे  अप्पन नेक सुभाव संगठन पटुता आउ प्रेरक व्यक्तित्व से ऊ सपना के साकार कर छोड़लन  जे संस्था के संस्थापक होवऽ हे ओक्कर माथा में ओक्कर एगो खाका खिंच जा हे एही से संस्था ओक्कर मन के अनुकूल बन के तरक्की करते जा हे  भिक्षु जी महाविहार ला चुन चुन के शिक्षक बहाल कइलन हल  भारी भरकम डिग्री से कर्मठता समर्पण आउ ईमानदारी पर जादे ध्यान देलन हल  जब तलुक ऊ रहलन नवनालन्दा महाविहार कुछ अइसने बुझा हल जइसे प्राचीन नालन्दा विश्वविद्यालय अँगड़ाई ले के उठ रहल हे  आगे तो रम गया जोगी हवन की राख खाली रह गई पता नञ नालन्दा विश्वविद्यालय के स्थापना कब होत आउ के करत काश्यप जी मगही हिन्दी पालि अंग्रेजी आदि कइ भासा में लिखऽ हलन  मगही पत्रिका में उनखर लेख छपऽ हल  इंटरमीडियट मगही गद्य पद्य संग्रह मातृभासा में उनखर लेख पटना कइसे बसल छपल हे  खुद्दक निकाय दीघ्घ निकाय संयुत्त निकाय उदान आउ मिलिन्द पन्ह के उनखर हिन्दी अनुवाद प्रसिद्ध हे  त्रिपिटक के नागरी संस्करण के संपादन प्रकाशन उनखर ऐतिहासिक महत्त्व के काम हे  पालि महाव्याकरण उनखर अमर कृति हे  पाश्चात्य तर्कशास्त्र हिन्दी में पाठ्यग्रंथ के रूप में चलऽ हल  बुद्धिज़्म फ़ॉर एव्रीबॉडी उनखर अंग्रेजी कृति हल जेकर अनुवाद फ्रेंच जर्मन आदि कैक भासा में कैल गेल हल  परिवर्तिनि संसारे मृतः को वा न जायते इनसान के साथ जिनगी आउ मौत के झमेला लगले हे  भिक्षु जगदीश काश्यप अपवाद कइसे रहतन हल २८ जनवरी १९७६ ऊ तिथि हल जब उनखर तिरोभाव हो गेल  उनखर देहावसान बौद्ध जगत में गहरा अवसाद भर देलक  ऊ तो निर्वाण पा गेलन बुद्ध के शरण में जा पहुँचलन बाकी श्रमण परम्परा के आगे बढ़ावे वाला शिक्षा भासा आउ संस्कृति के पुरोधा उनखर टक्कर के कोय दोसर नञ देखाय पड़ रहल हे  उनखर कृति नवनालन्दा महाविहार उनखर कीर्ति पताका हे  जब तलुक ई पताका फहरत भिक्षु जी यश शरीर में जीवित रहतन  मागधी विधा विविधा विविध विधा में स्तरीय मगही लेखन के परिचायक एगो संकलन खण्ड १ मगही गद्य साहित्य सम्पादक हरिश्चन्द्र प्रियदर्शी मगध संघ प्रकाशन सोहसराय नालन्दा १९८२ कुल पृष्ठ ४ १४२ २ ई संस्मरण पृ॰ १११ ११६ पे छप्पल हकइ