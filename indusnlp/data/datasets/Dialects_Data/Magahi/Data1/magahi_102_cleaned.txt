कालापानी साइबेरिया में जेल के जिनगी भाग अध्याय शिकायतई अध्याय शुरू करते बखत स्वर्गीय अलिक्सांद्र पित्रोविच गोर्यान्चिकोव के चिट्ठा के संपादक पाठक लोग हेतु निम्नलिखित रिपोर्ट प्रस्तुत करना अपन कर्तव्य समझऽ हथिन  मुर्दाघर के चिट्ठा के पहिला अध्याय में कुलीन घराना के एगो पितृहन्ता के बारे कुछ शब्द कहल जा चुकले ह  प्रसंगवश ओकरा अइसन निर्दयता के उदाहरण के रूप में प्रस्तुत कइल गेलइ जेकरा साथ कैदी लोग कभी कभी अपन कइल अपराध के बारे बोलते जा हइ  एहो उल्लेख कइल गेलइ कि कोर्ट के सामने हत्यारा अपन अपराध स्वीकार नयँ कइलकइ लेकिन ओकर कहानी के सब विवरण जाने वलन लोग के वक्तव्य के आधार पर विचार कइला पर तथ्य एतना स्पष्ट हलइ कि ओकर अपराध पर नयँ विश्वास करना असंभव हलइ  एहे लोग चिट्ठा के लेखक के बतइलके हल कि अपराधी के आचरण बिलकुल दुराचारी हलइ कर्जा में पड़ गेले हल आउ अपन बाप के हत्या कर देलके हल ओकर बाद उत्तराधिकार के लोभ में  लेकिन समुच्चा शहर जाहाँ ई पितृहन्ता नौकरी करऽ हलइ एहे कहानी सुनइलकइ  ई अंतिम तथ्य के बारे चिट्ठा के संपादक के पास विश्वसनीय सूचना हइ  आखिरकार चिट्ठा में बतावल गेले ह कि जेल में हत्यारा हमेशे अत्युत्तम अत्यंत प्रसन्न मुद्रा में हलइ कि ई सनकी बेपरवाह हद दर्जा के अविवेकी व्यक्ति हलइ हलाँकि मूर्ख बिलकुल नयँ हलइ कि चिट्ठा के लेखक कभियो ओकरा में कइसनो विशेष प्रकार के निर्दयता नोटिस नयँ कइलकइ  आउ हिएँ परी ई शब्द जोड़ल हइ जाहिर हइ ई अपराध में हमरा कभियो विश्वास नयँ हलइ  कुछ दिन पहिले मुर्दाघर के चिट्ठा के संपादक के साइबेरिया से सूचना मिललइ कि अपराधी के कहना वास्तव में सही हलइ आउ दस साल तक सश्रम कारावास के यातना बेकारे सहन कइलकइ कि कोर्ट द्वारा औपचारिक रूप से ओकर निर्दोषता स्थापित कइल गेलइ  असली अपराधी लोग के पता चल गेलइ आउ ओकन्हीं अपन अपराध स्वीकार कर लेलकइ आउ अभागल के जेल से मुक्त कर देल गेलइ  ई समाचार के सच्चाई में संपादक के कोय शक्का नयँ हो सकऽ हइ आउ कुछ एकरा में जोड़े लगी नयँ हइ  ई तथ्य में दुख के पूरा गहराई के बारे आउ नवयौवन के जिनगी के अइसन भयंकर आरोप से सत्यानाश कर देवे के बारे उल्लेख करे आउ विस्तृत विवरण देवे के कोय आवश्यकता नयँ हइ  तथ्य बिलकुल स्पष्ट हइ अपने आप में बिलकुल आश्चर्यजनक हइ  हम एहो सोचऽ हिअइ कि अगर अइसन तथ्य संभव प्रतीत होवइ त ई संभावना स्वयं मुर्दाघर के विशिष्टता आउ पूर्ण चित्रण में आउ एगो नावा आउ अत्यंत चटकदार विशेषता जोड़ देतइ  आउ अब बात आगू बढ़ावऽ हिअइ  हम पहिलहीं उल्लेख कर चुकलिए ह कि हम आखिरकार जेल में अपन परिस्थिति के अनुसार खुद के ढाल लेलिअइ  लेकिन ई आखिरकार बहुत दिक्कत आउ यातना से संभव होलइ बिलकुल धीरे धीरे  वस्तुतः एकरा लगी हमरा लगभग एक साल के समय के जरूरत पड़लइ आउ ई हमर जिनगी के सबसे कठिन साल हलइ  ओहे से तो ऊ हमर स्मृतिपटल में एतना समुच्चे रूप में अंकित हो गेलइ  हमरा लगऽ हइ हमरा ई साल के घंटा घंटा के घटना आद हइ  हम एहो उल्लेख कइलिए हल कि दोसरो कैदी लोग अइसन जिनगी के अभ्यस्त नयँ हो पावऽ हलइ  आद पड़ऽ हइ कि कइसे हम ई पहिलौका साल हम अकसर मने मन सोचते रहऽ हलिअइ ओकन्हीं के मामले में की बात हइ ओकन्हीं के कइसन लगऽ हइ की वास्तव में अभ्यस्त हो गेते गेलइ की वास्तव में ओकन्हीं शांत हइ ई सब सवाल हमरा बहुत व्यस्त रक्खऽ हलइ  हम पहिलहीं उल्लेख कर चुकलिए ह कि सब कैदी हियाँ अइसे रहऽ हलइ मानूँ अपन घर में नयँ हइ बल्कि मानूँ कोय सराय में अभियान पर कोय अस्थायी पड़ाव पर  आजीवन कारावास के दंड के रूप में भेजल लोग भी बेचैन रहऽ हलइ चाहे उदास रहऽ हलइ आउ आवश्यक रूप से ओकन्हीं में से हरेक कोय खुद के बारे लगभग असंभव चीज के सपना देखऽ हलइ  ई हमेशे के बेचैनी जे हलाँकि चुप्पी में लेकिन स्पष्ट रूप से व्यक्त हो रहले हल ई विचित्र उत्साह आउ अधीरता कभी कभी अनजाने में अभिव्यक्त आशा कभी कभार एतना हद तक बेबुनियाद कि ऊ मानूँ सरसाम से मिल्लऽ जुल्लऽ हलइ आउ जे सबसे जादे अचरज पैदा करऽ हलइ जे अकसर सबसे व्यावहारिक दृश्यमान बुद्धिमान लोग में मौजूद रहऽ हलइ ई सब कुछ ई जगह के एगो असाधारण आकृति आउ छाप दे हलइ एतना हद तक कि शायद एहे सब आकृति ओकर सबसे विशिष्ट गुण हलइ  अइसन महसूस होवऽ हलइ लगभग प्रथमदृष्ट्या कि जेल के बाहर अइसन कुछ नयँ हइ  हियाँ सब कोय स्वप्नद्रष्टा हलइ आउ ई नजर में आवऽ हलइ  ई कष्टदायक रूप से महसूस कइल जा सकऽ हलइ ठीक ई कारण से कि स्वप्नात्मकता बहुसंख्यक कैदी लोग के एगो उदास आउ धुंधला एक प्रकार के अस्वस्थ आकृति प्रदान करऽ हलइ  बड़गर बहुसंख्यक शांत आउ घृणा के हद तक द्वेषी हलइ अपन आशा के प्रदर्शन पसीन नयँ करऽ हलइ  सलहृदयता स्पष्टभाषिता के घृणा के दृष्टि से देखल जा हलइ  आशा जेतने अधिक असाध्य रहइ आउ खुद स्वप्नद्रष्टा जेतने अधिक ई असाध्यता के महसूस करइ ओतने अधिक दृढ़ता आउ पवित्रता से ऊ खुद के बारे छिपावइ लेकिन ओकरा से अस्वीकार नयँ कर पावइ  केऽ जानऽ हइ शायद कोय आंतरिक रूप से ऊ सब के मामले में लज्जित महसूस करऽ हलइ  रूसी व्यक्ति में दृष्टिकोण के एतना सकारात्मकता आउ विवेकशीलता होवऽ हइ सबसे पहिले खुद पर एतना आंतरिक उपहास शायद खुद के साथ एहे शाश्वत गुप्त असंतुष्टि दैनिक परस्पर संबंध के मामले में ई लोग के बीच एतना अधीरता हलइ एक दोसरा लगी एतना असमाधेयता आउ उपहास हलइ  आउ अगर मसलन ओकन्हीं में से कोय जादे नदानी से आउ अधीरतापूर्वक अचानक बाहर आ जाय आउ जोर से ऊ सब कुछ अपन मुँह से उगल देइ जे बाकी सब के अपन मन के अंदर हलइ सपना देखे लगइ आउ आशा करे लगइ त ओकरा तुरतम्मे लोग रोक देइ बीच में टोक देइ मजाक उड़ावइ लेकिन हमरा लगऽ हइ कि अत्याचार करे वलन में से सबसे उत्साही बिलकुल ओकन्हिंएँ होतइ जे शायद अपन सपना आउ आशा में खुद्दे ओकरा से कहीं आगू गेले होत  नदान आउ सहृदय लोग के जइसन कि हम पहिलहीं उल्लेख कर चुकलिए ह हमन्हीं हीं लोग साधारणतः सबसे क्षुद्र मूर्ख समझऽ हलइ आउ ओकन्हीं के साथ घृणापूर्वक व्यवहार करऽ हलइ  हरेक कोय एतना हद तक खिन्नचित्त आउ स्वाभिमानी हलइ कि दयालु आउ बिन स्वाभिमान वला अदमी के घृणा करे लगऽ हलइ  अइसन नदान आउ सरलबुद्धि के बातूनी लोग के अलावा बाकी सब लोग अर्थात् चुप रहे वलन तीक्ष्ण रूप से दयालु आउ दुष्ट उदास आउ प्रसन्न स्वभाव वला दू वर्ग में विभाजित हलइ  उदास आउ दुष्ट लोग अपेक्षाकृत अधिक हलइ अगर ओकन्हींमें से कुछ लोग स्वभाव से बातूनी हलइ त ओकन्हीं सब आवश्यक रूप से चंचल गप्पी आउ परेशान ईर्ष्यालु हलइ  ओकन्हीं हरेक दोसर कोय के मामला में दखल दे हलइ हलाँकि खुद अपन दिल के बात खुद अपन रहस्यमय बात ओकन्हीं केकरो नयँ जाहिर करऽ हलइ  ई फैशन नयँ हलइ प्रचलन नयँ हलइ  निम्मन लोग जेकर बहुत छोटगर समूह हलइ शांत हलइ चुपचाप अपना बारे अपन प्रत्याशा के गुप्त रक्खऽ हलइ आउ जाहिर हइ उदास लोग के अपेक्षा अधिक आशा के मनोवृत्ति वला आउ ओकरा में विश्वास करे वला हलइ  लेकिन हमरा लगऽ हइ कि जेल में पूर्ण रूप से निराश लोग के भी एगो वर्ग हलइ  अइसन हलइ मसलन स्तारोदूब्ये बस्ती के बूढ़ा भी हरेक हालत में अइसन लोग के संख्या बहुत कम हलइ  बाहर से देखे में बुढ़उ शांत हलइ हम ओकरा बारे पहिलहीं उल्लेख कर चुकलिए ह लेकिन कुछ लक्षण के आधार पर हमरा लगऽ हइ कि ओकर आंतरिक स्थिति भयंकर हलइ  लेकिन ओकर अप्पन बचाव मोक्ष मुक्ति हलइ अप्पन निकास हलइ प्रार्थना आउ प्राण के आहुति के बारे विचार  पगलाल बाइबिल वाचक कैदी भी जेकरा बारे हम पहिलहीं उल्लेख कर चुकलिए ह आउ जे मेजर पर अइँटा फेंकके आक्रमण कइलके हल शायद निराश लोग में से एक हलइ ओइसनकन लोग में से जेकरा अंतिम आशा भी परित्याग कर चुकले हल आउ चूँकि बिलकुल बिन आशा के जीना असंभव हइ त ऊ स्वैच्छिक लगभग कृत्रिम प्राणाहुति शहादत में अपना लगी एगो निकास गढ़ लेलके हल  ऊ घोषणा कइलकइ कि ऊ मेजर पर टूट पड़ले हल बिन कोय द्वेष चाहे क्रोध के खाली खुद पर कष्ट लेवे के इच्छा से  आउ केऽ जानऽ हइ कइसन मनोवैज्ञानिक प्रक्रिया ओकर आत्मा में तखने चल रहले हल बिन कइसनो उद्देश्य के आउ एकरा साकार करे के प्रयास के कउनो जीवित अदमी नयँ जीयऽ हइ  उद्देश्य आउ आशा खोके मानसिक अवसाद के साथ अदमी राक्षस बन जा हइ हमन्हीं सब्भे के उद्देश्य स्वतंत्रता आउ जेल से मुक्ति हलइ  लेकिन अइकी हम अभी समुच्चे जेल के अर्थात् जेल के कैदी सब के वर्गीकरण करे के प्रयास करब करऽ हिअइ लेकिन की ई संभव हइ भावात्मक विचार के सब हियाँ तक कि सबसे चलाक निष्कर्ष के अपेक्षा वास्तविकता अर्थात् वास्तविक जिनगी अनंत प्रकार से विभिन्न हइ आउ स्पष्ट आउ बड़गो भेद सहन नयँ करऽ हइ  वास्तविकता के प्रवृत्ति पार्थक्य तरफ होवऽ हइ अर्थात् वास्तविक जीवन में प्रत्येक व्यक्ति पृथक् होवऽ हइ आउ लोग के कुछ विशिष्ट वर्ग में स्पष्ट रूप से विभक्त नयँ कइल जा सकऽ हइ  आउ हमन्हिंयों के अपन विशेष जिनगी हलइ बल्कि कइसनो तरह के लेकिन तइयो हलइ आउ खाली कार्यालयीन नयँ बल्कि आंतरिक खुद के विशेष जिनगी  लेकिन जइसन कि पहिलहीं आंशिक रूप से उल्लेख कर चुकलिए ह हम जेल के अपन शुरुआती दौर में ई जिनगी के आंतरिक गहराई में न तो हम प्रवेश कर पइलिअइ आउ न जानऽ हलिअइ कि कइसे प्रवेश कइल जाय आउ ओहे से एकर सब बाह्य अभिव्यक्ति हमरा तखने अनिर्वचनीय विषाद यातना दे रहले हल  हम कभी कभी बस ई हमरे नियन कष्ट झेले वला लोग के घृणा करे लगलिअइ  हम ओकन्हीं से ईर्ष्या भी करऽ हलइ आउ भाग्य के दोष दे हलिअइ  हम ओकन्हीं से ई बात पर घृणा करऽ हलिअइ कि ओकन्हीं कइसूँ तो अपने वर्ग के हइ साथीदारी में एक दोसरा के समझऽ हइ हलाँकि असल में हमरे नियन ओकन्हीं सब्भे कोड़ा आउ छरदेवारी के खंभा से ई साथीदारी से ऊब चुकले हल आउ अइसन साथीदारी से नफरत करऽ हलइ ई थोपल अर्तेल समूह से हरेक कोय अपना बारे बाकी सबसे कहीं अलगहीं कधरो देखऽ हलइ  हम फेर दोहरावऽ हिअइ कि ई ईर्ष्या के जे गोस्सा के समय हमरा भेंट दे हलइ अपन वैध आधार हलइ  वस्तुतः निश्चयात्मक रूप से ऊ सब सही नयँ हइ जेकर कहना हइ कि भलमानुस पढ़ल लिक्खल वला आदि के हमन्हीं के सश्रम कारावास में बिलकुल ओतनहीं कष्ट हइ जेतना हरेक मुझिक के  हमरा मालूम हइ हम ई परिकल्पना के बारे हाल में सुनलिए ह हम एकरा बारे पढ़लिए ह  ई विचार के आधार विश्वसनीय हइ मानवीय हइ  सब कैदी लोग अदमी हइ सब्भे मानव हइ  लेकिन विचार तो बहुत अभौतिक हइ  कइएक व्यावहारिक पहलू के उपेक्षा कइल हइ जे ठीक वास्तविकता में समझल जा सकऽ हइ आउ दोसरा तरह से नयँ  हम अइसन बात करऽ हिअइ ई कारण से नयँ कि भलमानुस आउ शिक्षित लोग मानूँ अधिक परिष्कृत रूप में आउ अधिक दर्दनाक रूप में अनुभव करऽ हइ कि ओकन्हीं अधिक विकसित हइ  आत्मा आउ ओकर विकास के कोय प्रदत्त मानदंड पर नयँ आँकल जा सकऽ हइ  ठीक शिक्षा भी ई दशा में कोय मानदंड नयँ हइ  हम सबसे पहिले ई बात के पुष्टि करे लगी तैयार हिअइ कि ई कष्ट झेले वलन लोग के बीच सबसे अशिक्षित आउ सबसे दलित में सबसे परिष्कृत आत्मिक विकास के लक्षण हमरा देखे में अइलइ  जेल में कभी अइसनो होवऽ हलइ कि कउनो अदमी के कइएक साल से जानऽ हो आउ ओकरा बारे सोचऽ हो कि ई जानवर हइ मानव नयँ आउ ओकरा से घृणा करऽ हो  आउ अचानक संयोगवश ऊ पल आवऽ हइ जब ओकर आत्मा एगो अनजान आवेश में बाहर दने खुल जा हइ आउ अइसन प्रचुरता अनुभूति हृदय आउ खुद के आउ दोसर के वेदना के अइसन सुस्पष्ट बोध तोहरा होवऽ हको कि मानूँ तोहर आँख खुल जा हको आउ पहिला क्षण में ई बात के विश्वासो नयँ होवऽ हको जे तूँ खुद्दे देखलहो आउ सुनलहो  एकर उलटो होवऽ हइ शिक्षा के साथ साथ कभी कभी अइसन बर्बरता अइसन सनक रहऽ हइ कि तोहरा घृणा आवऽ हको आउ तूँ केतनो दयालु चाहे पूर्वाग्रही काहे नयँ रहहो तोहरा एकरा लगी अपन हृदय में कोय बहाना कोय औचित्य नयँ मिल्लऽ हको  हम आदत जीवन के तरीका भोजन आदि के परिवर्तन के बारे भी कुछ नयँ बोल रहलिए ह जे समाज के उच्च वर्ग के व्यक्ति खातिर वस्तुतः अधिक कठिन हइ बनिस्बत मुझिक खातिर जे अकसर अजादी में भुक्खल रहऽ हलइ लेकिन जेल में कम से कम रजके खा हलइ  एकरो बारे हम विवाद नयँ करबइ  मान लेल जाय कि बल्कि जरिक्को सन इच्छाशक्ति वला एगो व्यक्ति लगी ई सब बकवास हइ अपेक्षाकृत दोसर दोसर असुविधा के हलाँकि असल में आदत में परिवर्तन न तो बिलकुल निरर्थक चीज हइ आउ न निम्नतम कोटि के हइ  लेकिन अइसन असुविधा हइ जेकरा सामने ई सब कुछ पीयर पड़ जा हइ एतना हद तक कि न तो माहौल के गंदगी पर ध्यान दे हकहो न शिकंजा पर न अपर्याप्त आउ गंदा खाना पर  सबसे बन्नल ठन्नल उज्जर हाथ वला शारीरिक परिश्रम वला कामचोर अर्थात् भलमानुस सुकुमार से सुकुमार दिन भर पसेने पसेने होल काम कइला के बाद अइसे जइसे ऊ अजाद रहला पर कभियो नयँ कइलके हल कार रोटी खइतइ आउ इसरौरी कॉक्रोच भरल बंदागोभी के शोरबा  एकरो अभ्यस्त होल जा सकऽ हइ जइसन कि कैदी के हास्यजनक गीत में उल्लेख कइल हइ पहिले उज्जर हाथ वला के बारे जे सश्रम कारावास के पाला में पड़ गेलइ देल जा हइ हमरा बंदागोभी पानी के साथ आउ हम खा हिअइ जइसे लगऽ हइ कान चरचरा हइ  अर्थात् बहुत जादे भुक्खल नियन गपगप खा हिअइ नयँ ई सब से जादे मुख्य बात ई हइ कि जेल में नयका आगंतुक में से हरेक अइला के दुइए घंटा के बाद ओइसने हो जा हइ जइसन कि बाकी दोसर लोग खुद के घर में रह रहल नियनअनुभव करऽ हइ जेल के अर्तेल संस्था में ओइसने समानाधिकारसंपन्न मालिक नियन जइसन कि हरेक दोसर कोय  ओकरा सब कोय समझऽ हइ आउ खुद ऊ सबके समझऽ हइ सब लगी ऊ परिचित हो जा हइ आउ सब कोय ओकरा अपना नियन समझऽ हइ  एहे बात भलमानुस अभिजात वर्ग वला के साथ नयँ हइ  ऊ चाहे केतनो सच्चा दयालु बुद्धिमान काहे नयँ होवइ सालो साल समुच्चे जनता ओकरा से घृणा करतइ ओकरा लोग नयँ समझतइ आउ मुख्य बात ओकरा पर विश्वास नयँ करतइ  ऊ न तो दोस्त हइ न साथी हइ आउ हलाँकि ऊ आखिरकार समय के साथ अइसन स्तर पर पहुँच जइतइ कि ओकरा लोग अपमानित नयँ करतइ लेकिन तइयो ऊ अपना नयँ होतइ आउ हमेशे लगी दर्दनाक रूप से अपन पृथक्ता आउ एकाकीपन से अभिज्ञ रहतइ  ई पृथक्ता कभी कभी कैदी लोग के तरफ से बिलकुल बिन कोय द्वेष के होवऽ हइ आउ अइसे अचेतन रूप से  अप्पन अदमी नयँ हइ बस  अप्पन माहौल में नयँ जीए से कुच्छो अधिक भयंकर नयँ हइ  तागानरोग से पित्रोपावलोव्स्की बंदरगाह में स्थानांतरित होल एगो मुझिक किसान देहाती तुरतम्मे हुआँ बिलकुल ओइसने रूसी मुझिक के खोज लेतइ तुरतम्मे ओकरा साथ हिल मिल जइतइ आउ दू घंटा के बाद ओकन्हीं शायद बिलकुल शांत ढंग से एक्के लकड़ी के घर चाहे एक्के झोपड़ी में रहे लगतइ  एहे बात उच्चकुलीन लोग के साथ नयँ हइ  ओकन्हीं सर्वसामान्य लोग से एगो अत्यधिक गहरा रसातल से विभक्त हइ आउ ई बात पूरा तरह से नोटिस कइल जा हइ तब जब उच्चकुलीन अचानक खुद बाहरी परिस्थिति के चलते वास्तव में अपन पहिलौका सब अधिकार से वंचित हो जा हइ आउ एगो सर्वसामान्य व्यक्ति बन जा हइ  नयँ तो बल्कि जिनगी भर लोग से संबंध रखहो बल्कि चालीस साल लगातार रोज दिन ओकन्हीं से मिलते जुलते रहहो सेवा के आधार पर मसलन पारंपरिक प्रशासनिक रूप में चाहे अइसीं खाली दोस्ती के नाम पर उपकारकर्ता के रूप में आउ कइसनो अर्थ में पिता के हैसियत से कभियो ओकन्हीं के असलियत नयँ जान पइबहो  ई सब दृष्टिभ्रम होतइ आउ एकरा से जादे कुछ नयँ  वस्तुतः हम जानऽ हिअइ सब कोय पक्का सब कोय हमर टिप्पणी पढ़के कहतइ कि हम बात बढ़ा चढ़ाके प्रस्तुत कर रहलिए ह  लेकिन हमरा पक्का विश्वास हइ कि ई सच हइ  हम आश्वस्त होलिअइ कोय पुस्तक के आधार पर नयँ परिकल्पना के आधार पर नयँ बल्कि वास्विकता में आउ अपन धारणा के सत्यापित करे लगी हमरा काफी समय हलइ  शायद सब कोय के मालूम हो जइतइ कि ई केतना हद तक सच हइ घटना सब मानूँ सोद्देश्य पहिलौके चरण से हमर प्रेक्षण के पुष्टि कइलकइ आउ हमरा पर स्नायविक आउ कष्टदायक प्रभाव डललकइ  ई पहिलौका ग्रीष्मकाल में हम जेल में एन्ने ओन्ने लगभग अकेल्ले भटकलिअइ  हम पहिलहीं कह चुकलिए ह कि हमर मानसिक अवस्था अइसन हलइ कि हम ऊ कैदी लोग के भी मूल्यांकन आउ पहचान नयँ कर पइलिअइ जे हमरा पसीन कर सकऽ हलइ जे हमरा बाद में पसीन भी कइलकइ हलाँकि कभियो हमरा साथ समान स्तर पर मेल जोल नयँ करते गेलइ  उच्चकुलीन लोग में से भी हमर साथी हलइ लेकिन ई साथीदारी हमर आत्मा के बोझ हलका नयँ कर पइलकइ  कइसनो हालत में हम ई देख नयँ सकऽ हलिअइ लेकिन एकरा से कहीं भागल नयँ जा सकऽ हलइ  आउ अइकी मसलन ओइसनकन घटना में से एक हइ जे हमरा शुरुए से जेल में हमर पृथक्ता आउ हमर स्थिति के विशेषता समझे देलकइ  एक रोज एहे ग्रीष्मकाल में अगस्त महिन्ना शुरू होवे के ठीक पहिले साफ आउ झरक वला काम के दिन दुपहर बारह आउ एक बजे के बीच जब साधारणतः सब कोय दुपहर के भोजन के बाद के काम के पहिले सब कोय अराम करऽ हलइ अचानक पूरा जेल एक अदमी नियन उठ गेलइ आउ जेल के प्रांगण में कतार में खड़ी होवे लगलइ  हमरा एकरा बारे अंतिम पल तक के पहिले कुछ मालूम नयँ हलइ  ई समय में कभी कभी हम अपने आप में एतना लीन रहऽ हलिअइ कि हम लगभग नोटिस नयँ कर पावऽ हलिअइ कि हमर चारो तरफ की हो रहले ह  आउ तइयो कैदी लोग करीब तीन दिन पहिलहीं से दब्बल उत्तेजना में हलइ  शायद ई उत्तेजना बहुत पहिलहीं शुरू हो चुकले हल जइसन कि हम बादे में जाके समझ पइलिअइ अनजाने में कैदी लोग के बातचीत से कुछ आद करके आउ साथे साथ कैदी लोग के वर्धित लड़ाय झगड़ा के प्रवृत्ति उदासी आउ विशेष रूप से हाल में ओकन्हीं में देखाय देल कटुतापूर्ण स्थिति से  हम एकर कारण समझऽ हलिअइ कठोर काम ऊबाऊ लमगर ग्रीष्मकालीन दिन अचेतन रूप से जंगल आउ अजाद जिनगी के बारे स्वप्न छोटगर रात जेकरा में काफी समय तक सुतना कठिन हलइ  शायद ई सब कुछ अभी एक साथ जुड़ गेलइ एक विस्फोट में लेकिन ई विस्फोट के कारण हलइ भोजन  पहिलहीं हाल में कइएक दिन जोरदार शिकायत कइल गेले हल बैरक सब में गोस्सा जाहिर कइल गेले हल आउ खास करके भनसाघर में दुपहर आउ रात के खाना खाय के बेरा में सब्भे के जामा होला पर ओकन्हीं स्त्र्यापका लोग से नराज हलइ आउ ओकन्हीं में से एगो के बदले के कोशिश कइल गेले हल लेकिन तुरतम्मे नयका के भगा देल गेलइ आउ पुरनका के वापिस लावल गेलइ  एक शब्द में सब कोय एक प्रकार के अशांत मनोदशा में हलइ  काम कठिन हइ आउ हमन्हीं के मांस के बदले अँतड़ी खिलावल जा हइ कोय तो भनसाघर में भुनभुनाय लगइ  अगर नयँ पसीन पड़ऽ हउ त ब्लाँमाँझ के औडर दे दे दोसरा कोय ओकर बात पर टिप्पणी कइलकइ  अँतड़ी के साथ बंदागोभी के शोरबा भाय लोग हमरा बहुत निम्मन लगऽ हइ तेसरा कोय बोलऽ हइ ई स्वादिष्ट होवऽ हइ  आउ अगर तोरा हमेशे खाली अँतड़ी खिलावल जाव त स्वादिष्ट रहतउ अभी तो वस्तुतः मांस के समय हइ चौठा बोलऽ हइ हमन्हीं तो फैक्ट्री में रेहटऽ ही रेहटऽ ही सौंपल काम हो गेला के बाद तो खाय के मन करऽ हइ  आउ अँतड़ी कइसन भोजन हइ आउ अगर अँतड़ी नयँ रहऽ हइ त करेजी रहऽ हइ  हाँ त ई करेजी भी लेवे के  अँतड़ी आउ करेजी बस एक्के चीज हर तुरी  ई कइसन भोजन हइ ई बात सही हइ कि नयँ हाँ भोजन तो खराब हइ  अपन जेभी भरऽ होतइ शायद  ई तोर बुद्धि के काम नयँ हउ  त केक्कर हइ पेट तो हम्मर हइ  सबके शांति से अपन शिकायत करे के चाही त काम बन सकतइ  शिकायत हाँ  जइसे तोरा मालुमे नयँ हउ कि एहे शिकायत चलते तोरा पिटम्मस कइल गेलउ  मूर्त्ति मूरख ई तो सही हइ अब तक चुप रहल दोसरा कोय बड़बड़ा हइ जल्दी के काम शैतान के  शिकायत में कउची कहम्हीं ई तो पहिले बताव घनचक्कर ठीक हइ बतइबइ  अगर सब लोग चलइ त हम सबके साथ बोलिअइ  मतलब गरीबी  हमन्हीं हीं कोय तो अप्पन खरीदके खा हइ आउ कोय खाली जेल के खाना खाके रहऽ हइ  अच्छऽ तेज आँख वला जलनखोर दोसर के खाना पर नजर दोसर के रोटी खाय लगी अपन मुँह मत खोल बल्कि जल्दी उठ आउ अप्पन अर्जित कर  अर्जित कर हम तोरा साथ केश पक्के तक ई मामला में विवाद करबउ  मतलब तू धनगर हीं अगर हाथ मोड़ माड़के बइठे लगी चाहऽ हीं धनगर हइ एरोश्का ओकरा पास हइ कुत्ता आउ बिल्ली  आउ वास्तव में भी भाय लोग बइठल काहे लगी रहल जाय मतलब बहुत हो गेलइ ओकन्हीं के बेवकूफी के बरदास  हमन्हीं के खाल उधेड़ल जा हइ  ओकन्हीं भिर काहे नयँ जाल जाय काहे तूँ शायद चाहऽ हीं कि पहिले चिबा लेल जाय आउ तब तोर मुँह में डालल जाय तोरा चिबावल खाना खाय के आदत हउ  मतलब ई कठोर सश्रम कारावास हइ ओहे से मतलब निष्कर्ष निकसऽ हइ भगमान लोग लड़इ आउ जेनरल मजा करइ  बिलकुल ठीक  अठअँक्खा मेजर मोटाऽ गेले ह  एक जोड़ा भूरा रंग के घोड़ा खरदलके ह  हूँ आउ ऊ पीना पसीन नयँ करऽ हइ  हाल में पशुचिकित्सक के साथ ताश के खेल के दौरान लड़ाय झगड़ा कइलकइ  रातो भर तुरुप चाल चलते गेलइ  हमर अदमी तो दू घंटा तक मुक्का बान्हले रहलइ  फ़ेदका बता रहले हल  ओहे चलते तो करेजी के साथ बंदागोभी के शोरबा हमन्हीं के मिल्लऽ हइ  ए बेवकूफ लोग हमन्हीं के तरफ से आगू बढ़े के जरूरत नयँ हइ  लेकिन अइकी हमन्हीं सब्भे मिल चलिअइ आउ देखिअइ कि ऊ अपन सफाई में की कहऽ हइ  हमन्हीं के ई बात पर दृढ़ रहे के चाही  सफाई ऊ तोर थोपड़वा दँतवा पर एक लगइतउ आउ बस हो जइतउ  आउ साथे साथ तोरा कोर्ट तक घसीटतउ एक शब्द में सब कोय उत्तेजित हलइ  एहे समय वास्तव में हमन्हीं हीं खाना खराब हलइ  आउ एक के बाद दोसर समस्या जुड़ रहले हल  आउ मुख्य बात हलइ सामान्य वेदना के मनोदशा मूड हमेशे के दबावल पीड़ा  कैदी अपन स्वभावे से झगड़ालू आउ विद्रोही होवऽ हइ लेकिन विरले सब कोय एक्के साथ चाहे बड़गो समूह में विद्रोह पर उतारू होवऽ हइ  एकर कारण हमेशे के मतभेद हइ  ओकन्हीं में से हरेक खुद महसूस करऽ हलइ हमन्हीं हीं काम से जादे गारी गल्लम होवऽ हलइ  आउ तइयो अबरी ई उत्तेजना बेकार नयँ गेलइ  ओकन्हीं समूह में जामा होवे लगलइ बैरक सब में चर्चा करऽ हलइ गारी गल्लम करऽ हलइ गोस्सा से हमन्हीं के मेजर के पूरे प्रशासन के आद कइलकइ पूरा तह तक जाय के कोशिश कइलकइ  विशेष करके कुछ लोग उत्तेजित हो गेलइ  हरेक अइसन परिस्थिति में हमेशे उसकावे वला आउ गुटनेता प्रकट हो जा हइ  गुटनेता अइसन स्थिति में मतलब शिकायत के स्थिति में साधारणतः असाधारण लोग होवऽ हइ आउ नयँ खाली जेल में बल्कि सब्भे अर्तेल संस्था टीम आदि में  ई लोग विशेष तरह के होवऽ हइ सगरो आपस में एक्के नियन  ई लोग जोशीला न्याय लगी लगनउताहुल आउ बिलकुल नदान आउ ईमानदार तरीका से एकर पक्का अविवादित आउ मुख्य रूप से त्वरित संभावना में आश्वस्त  ई लोग दोसर लोग से जादे बेवकूफ नयँ होवऽ हइ ओकन्हीं में से कुछ लोग बहुत बुद्धिमान भी रहऽ हइ लेकिन ओकन्हीं एतना जादे गरममिजाज होवऽ हइ कि चलाक आउ चौकस नयँ हो सकऽ हइ  ई सब स्थिति में अगर अइसन लोग होवो करऽ हइ जे सामान्य लोग के दक्षतापूर्वक नेतृत्व कर पावऽ हइ आउ विजेता सिद्ध होवऽ हइ त जनता के ई दोसरे तरह के पथप्रदर्शक आउ स्वाभाविक नेता होवऽ हइ अइसन प्रकार के जे हमन्हीं हीं अत्यंत विरले होवऽ हइ  लेकिन ई लोग जेकरा बारे अभी हम बात कर रहलिए ह शिकायत के उसकावे वला आउ गुटनेता लगभग हमेशे अपन काम में विफल हो जा हइ आउ एकरा लगी जेल आउ कातोर्गा कठोर सश्रम कारावास लेबर कैंप में पहुँच जा हइ  अपन जोश खरोश के चलते ओकन्हीं विफल होवऽ हइ लेकिन जोशे खरोश के चलते ओकन्हीं सामान्य जनता पर असर डालऽ हइ  आखिरकार लोग ओकन्हीं के स्वेच्छा से अनुयायी बन जा हइ  ओकन्हीं के जोश आउ सत्यनिष्ठ क्रोध सबके प्रभावित करऽ हइ अंत में सबसे अनिश्चयी भी ओकन्हीं के साथ हो जा हइ  सफलता में ओकन्हीं के अंधविश्वास सबसे अधिक कट्टर संशयवादी के भी प्रलोभित करऽ हइ ई बात के बावजूद कि कभी कभी ई विश्वास अइसन अस्थिर अइसन बचकाना आधार होवऽ हइ कि एगो बाहरी व्यक्ति अचंभित हो जा हइ कि कइसे लोग ओकन्हीं के अनुयायी बन गेते गेलइ  आउ मुख्य बात ई हइ कि ओकन्हीं सबसे पहिले आगू बढ़ऽ हइ आउ कइसनो बात के बिन भय के  ओकन्हीं साँढ़ नियन सींघ निच्चे कइले सीधे झपटऽ हइ अकसर काम के बिन जनकारी के बिन सवधानी बरते बिन ऊ व्यावहारिक धर्माधर्मविचार के जेकरा से सबसे नीच आउ मैला कुचैला बस्तर वला अदमी भी अकसर काम में सफल हो जा हइ उद्देश्य प्राप्त कर ले हइ आउ पानी से सुक्खल बाहर आ जा हइ  ओकन्हीं निश्चय अपन सींघ तोड़ ले हइ  सामान्य जीवन में ई लोग पित्तल बड़बड़ करे वला चिड़चिड़ा आउ असहनशील होवऽ हइ  सबसे जादे अकसर भयंकर रूप से संकुचित विचार के होवऽ हइ जे बल्कि आंशिक रूप से ओकन्हीं के शक्ति के रूप में होवऽ हइ  सबसे जादे खेदजनक बात ओकन्हीं में ई होवऽ हइ कि सीधे लक्ष्य के बदले ओकन्हीं अकसर तिरछे झपटऽ हइ मुख्य उद्देश्य के बदले छोटगर चीज पर  एहे तो ओकन्हीं के बरबाद कर दे हइ  लेकिन ओकन्हीं के सामान्य जनता समझऽ हइ एकरे में ओकन्हीं के बल हइ लेकिन ई बात के बारे दू शब्द बतावे के चाही कि शिकायत के कीऽ मतलब होवऽ हइ हमन्हीं के जेल में कइएक लोग अइसन हलइ जे शिकायत करे के चलते अइले हल  ओकन्हिंएँ सबसे जादे उत्तेजित हलइ  खास करके एगो मार्तिनोव जे पहिले हुस्सार के रूप में सेवा कइलके हल एगो जोशीला बेचैन आउ शंकालु व्यक्ति लेकिन ईमानदार आउ सच्चा  दोसर हलइ वसीली अन्तोनोव कइसूँ भावशून्य मुद्रा में भड़के वला व्यक्ति निर्लज्ज दृष्टि अभिमानी व्यंग्यात्मक मुसकाहट अत्यंत विकसित विचार लेकिन ईमानदार आउ सच्चा  लेकिन सब के वर्णन नयँ कइल जा सकऽ हइ अइसनकन बहुत लोग हलइ  पित्रोव एकरा अलावे अइसीं आगू पीछू चक्कर मारऽ हलइ सब्भे समूह के बात सुन्नऽ हलइ बहुत कम बोलऽ हलइ लेकिन स्पष्टतः उत्तेजित हलइ आउ सबसे पहिले बैरक से बाहर लपकके गेलइ जब लोग लाइन बनाके खड़ी जामा होवे लगते गेलइ  हमन्हीं के जेल सर्जेंट जे सर्जेंट मेजर के ड्यूटी निभावऽ हलइ तुरतम्मे भयभीत होल बाहर निकसलइ  लाइन में खड़ी होल लोग नम्रतापूर्वक ओकरा मेजर से कहे लगी प्रार्थना कइलकइ कि कातोर्गा के लोग ओकरा से बात करे लगी आउ व्यक्तिगत रूप से ओकरा से कुछ बिंदु के बारे प्रश्न करे लगी चाहऽ हइ  सर्जेंट के साथ सब्भे अपंग सैनिक भी बहरसी अइते गेलइ आउ दोसरा बगल से लाइन बनाके खड़ी हो गेते गेलइ कातोर्गा लोग के सामने  सर्जेंट के देल ज्ञापन असाधारण हलइ आउ ओकरा भयभीत कर देलकइ  लेकिन ऊ मेजर के तुरतम्मे रिपोर्ट नयँ करे के हिम्मत नयँ कर पइलकइ  पहिला अगर कातोर्गा कैदी लोग विद्रोह पर उतर गेलइ त कुछ तो बत्तर हो सकऽ हलइ  हमन्हीं के प्राधिकारी लोग कातोर्गा के बारे कइसूँ अत्यंत भयभीत हलइ  दोसरा अगर कु्च्छो नहिंयों होलइ आउ सब कोय तुरतम्मे सोच विचारके अपन राय बदल लेते गेलइ आउ तितर बितर हो गेते गेलइ तइयो तखनहूँ सर्जेंट के तुरतम्मे सब कुछ घट्टल घटना के बारे प्राधिकारी के रिपोर्ट करहीं पड़ते हल  पीयर आउ भय से कँपते ऊ जल्दी से मेजर के हियाँ रवाना हो गेलइ खुद कैदी लोग के बिन कोय पूछताछ के कोशिश कइले आउ बिन कोय नसीहत देले  ऊ देखलकइ कि ओकरा साथ ओकन्हीं अभी बातो करे लगी तैयार नयँ होतइ  बिन बिलकुल कुच्छो जानले हमहूँ लाइन में खड़ी होवे लगी निकस पड़लिअइ  मामला के सब विवरण हमरा बादे में पता चललइ  अभी तो हम सोच रहलिए हल कि कोय तरह के हाजिरी हो रहले ह लेकिन गार्ड के नयँ देखके जे हाजिरी लेते जा हइ हमरा अचरज होलइ आउ चारो बगली देखे लगलिअइ  लोग के चेहरा उत्तेजित आउ नराज हलइ  कुछ लोग के चेहरा पीयर भी पड़ल हलइ  सामान्य रूप से सब कोय विचार में लीन आउ चुपचाप हलइ ई बात के इंतजार में कि मेजर के सामने कइसूँ तो बोले पड़तइ  हम नोटिस कइलिअइ कि कइएक लोग हमरा दने बड़ी अचरज से तकलकइ लेकिन चुपचाप मुड़ गेलइ  ओकन्हीं स्पष्टतः ई बात से अचंभित हलइ कि हमहूँ ओकन्हीं साथ लाइन में खड़ी हो गेलिअइ  ओकन्हीं के प्रत्यक्षतः विश्वास नयँ हो रहले हल कि हमहूँ कोय शिकायत प्रस्तुत करबइ  जल्दीए हलाँकि लगभग सब कोय जे हमर चारो बगली होते जा हलइ फेर से हमरा दने मुड़ गेलइ  सब कोय हमरा दने प्रश्नात्मक मुद्रा में तक्के लगलइ  तूँ हियाँ काहे लगी रूखाई आउ जोर से हमरा वसीली अन्तोनोव पुछलकइ जे बाकी लोग के अपेक्षा हमरा भिर से जरी सुनी जादे दूरी पर खड़ी हलइ आउ अब से पहिले तक हमेशे हमरा अपने कहके बात करऽ हलइ आउ हमरा आदर के साथ संबोधित करऽ हलइ  हम ओकरा तरफ किंकर्तव्यविमूढ़ होल तकलिअइ अभियो तक ई समझे के प्रयास करते कि एकर की मतलब हइ आउ अब तक अंदाज लगइते कि कुछ तो असामान्य होब करऽ हइ  असल में तोरा हियाँ खड़ी होवे के की जरूरत हकउ बैरक चल जो एगो नवयुवक बोललइ जे मिलिट्री वला हलइ जेकरा साथ हम अभी तक अपरिचित हलिअइ आउ जे दयालु आउ शांत किसिम के लड़का हलइ  एकरा में तोर बुद्धि के काम नयँ हउ  लेकिन लोग तो लाइन में खड़ी हो रहले ह हम ओकरा जवाब देलिअइ हम सोचलिअइ कि हाजिरी हो रहले ह  अरे त एहो घुसकके बहरसी आ गेलइ एगो चिल्लइलइ  लोहा के नाक दोसर कोय बोललइ  मक्खीमार अनिर्वचनीय घृणा के साथ तेसर बोललइ  ई नयका उपनाम सामान्य रूप से ठहाका पैदा कइलकइ  मेहरबानी करके एकरा भनसाघर में रक्खल गेले ह आउ कोय तो बोललइ  ओकन्हीं लगी सगरो स्वर्ग हइ  हियाँ कातोर्गा कठोर सश्रम कारावास हइ लेकिन ओकन्हीं कलाची खा हइ आउ सूअर के मांस खरदऽ हइ  तूँ जो आउ अप्पन खाना खो हियाँ काहे लगी दखल दे हकँऽ  हियाँ अपने लगी कोय जगह नयँ हइ निस्संकोच हमरा भिर अइते कुलिकोव बोललइ ऊ हमर हथवा पकड़ लेलकइ आउ लाइन से बाहर कर देलकइ  खुद ओकर चेहरा पीयर पड़ल हलइ ओकर कार आँख कौंध रहले हल आउ निचला होंठ दाँत से अँटकइले हलइ  ऊ भावशून्य मुद्रा में मेजर के इंतजार नयँ कर रहले हल  संयोगवश हमरा अइसनकन स्थिति में कुलिकोव के देखना बहुत पसीन हलइ मतलब ऊ सब्भे ओइसन स्थिति में जब ओकरा खुद के प्रदर्शित करे के रहऽ हलइ  ऊ भयंकर देखाय दे हलइ लेकिन अपन काम कर रहले हल  हमरा लगऽ हइ कि ऊ टिकठी वधस्तंभ पर भी सज धजके बाँका नियन चल जइते हल  अभी जब सब कोय हमरा तूँ बोलऽ हलइ आउ हमरा गरियावऽ हलइ ऊ स्पष्टतः सोद्देश्य हमरा साथ अपन आदरभाव दोगना कर देलकइ आउ साथे साथ ओकर शब्द कइसूँ खास हलइ हियाँ तक कि घमंडपूर्वक दृढ़ जे कइसनो एतराज के मौका नयँ दे हलइ  हमन्हीं हियाँ परी अपन काम से हिअइ अलिक्सांद्र पित्रोविच आउ अपने के हियाँ कोय काम नयँ हइ  कहीं चल जाथिन तब तक प्रतीक्षा करथिन अपने के सब लोग अउकी भनसाघर में हथिन हुएँ चल जाथिन  नौमा बल्ली के निच्चे जाहाँ अन्तिपका बिस्प्याती रूसी मिथक के अनुसार एगो अपवित्र आत्मा वला राक्षस रहऽ हइ कोय तो बात आगू बढ़इलकइ  भनसाघर के खुल्लल खिड़की से हम वास्तव में हमन्हीं के पोलिस्तानी लोग के देखलिअइ लेकिन हमरा लगलइ कि हुआँ ओकन्हीं के अलावे बहुत लोग हइ  अचंभित होल हम भनसाघर दने रवाना होलिअइ  हँसी गारी गल्लम आउ च्च च्च च्च जे कैदी लोग के सीटी के अवाज के बदले प्रयोग कइल जा हलइ के अवाज पीछू से सुनाय पड़लइ  ओकरा पसीन नयँ पड़लइ च्च च्च च्च लियो लियो धर ओकरा जेल में हम अभी तक कभियो एतना अपमानित नयँ होलूँ हल आउ अबरी हमरा बहुत कष्ट हो रहल हल  लेकिन हम अइसन पल के पाला में पड़ गेलूँ हल  भनसाघर के प्रवेशमार्ग पर हमरा उच्च घराना के ते व्स्की से भेंट हो गेलइ जे एगो दृढ़ इच्छाशक्ति वला आउ बड़गो दिल वला नवयुवक हलइ बिन बड़गर शिक्षा दीक्षा के आउ बे॰ के भयंकर रूप से मानऽ हलइ  कैदी लोग ओकरा बाकी सब से अंतर करऽ हलइ आउ आंशिक रूप से पसीन भी करऽ हलइ  ऊ बहादुर साहसी आउ शक्तिशाली हलइ आउ ई कइसूँ ओकर हरेक मुद्रा में देखाय दे हलइ  की बात हकइ गोर्यान्चिकोव ऊ हमरा संबोधित करते चिल्लइलइ हियाँ आथिन लेकिन हुआँ की चल रहले ह ओकन्हीं शिकायत प्रस्तुत कर रहले ह वास्तव में अपने नयँ जानऽ हथिन की जाहिर हइ ओकन्हीं के सफलता नयँ मिलतइ कातोर्गा कैदी लोग पर केऽ विश्वास करतइ उसकावे वलन के खोजबीन कइल जइतइ आउ अगर हमन्हीं हुआँ होबइ त जाहिर हइ कि हमन्हीं पर विद्रोह के दोष सबसे पहिले लगावल जइतइ  आद करथिन कि काहे लगी हमन्हीं हियाँ अइते गेलिअइ  ओकन्हीं के बस पिटम्मस होतइ आउ हमन्हीं पर मोकदमा चलतइ  मेजर हम सब से घृणा करऽ हइ आउ हमन्हीं के बरबाद करके खुश होतइ  ऊ हमन्हीं के बल पे खुद के बचा लेतइ  आउ कातोर्गा कैदी लोग सब दोष हमन्हीं के मत्थे मढ़ देतइ एम त्स्की बोललइ जब हमन्हीं भनसाघर में घुसलिअइ  चिंता नयँ करथिन हमन्हीं पर तरस नयँ खइते जइतइ ते व्स्की बात आगू बोललइ  भनसाघर में भलमानुस लोग के अलावे आउ बहुत लोग हलइ कुल लगभग तीस  सब ओकन्हीं रह गेले हल शिकायत प्रस्तुत करे के बिन कोय इच्छा कइले कुछ लोग कायरता से आउ दोसर लोग कइसनो प्रकार के शिकायत के पूरा पूरा व्यर्थता में पक्का धारणा के चलते  हियाँ परी अकीम अकीमिच भी हलइ जे अइसन सब्भे शिकायत के कट्टर आउ स्वाभाविक शत्रु हलइ काहेकि अइसन शिकायत से काम के नियमित प्रवाह आउ निम्मन आचार व्यवहार में बाधा होवऽ हलइ  ऊ चुपचाप आउ अत्यंत शांतिपूर्वक ई मामला के समाप्ति के प्रतीक्षा कर रहले हल एकर परिणाम के बारे जरिक्को नयँ परवाह करते बल्कि एकर विपरीत प्राधिकारी के नियम आउ इच्छा के अपरिहार्य सफलता पर बिलकुल आश्वस्त हलइ  हियाँ परी इसाय फ़ोमिच भी हलइ अत्यंत किंकर्तव्यविमूढ़ होल खड़ी नाक निच्चे तरफ झुक्कल उत्सुकतापूर्वक आउ कायरतापूर्वक हमन्हीं के बातचीत सुनते  ऊ बहुत चिंतित हलइ  हियाँ सब्भे सामान्य पोलिस्तानी कैदी हलइ जेहो उच्चकुलीन लोग के पक्षधर हलइ  कुछ भीरु रूसी लोग हलइ जे हमेशे चुपचाप रहऽ हलइ आउ दलित हलइ  दोसर लोग के साथ बाहर आवे के हिम्मत नयँ कइलकइ आउ उदासीन भाव से इंतजार कर रहले हल कि मामला के अंत कइसे होतइ  आखिरकार कुछ उदासीन आउ हमेशे लगी कठोर कैदी हलइ जे कायर नयँ हलइ  ओकन्हीं दृढ़ आउ दुष्तोषणीय तुनकमिजाज धारणा के आधार पर पीछू रह गेलइ कि ई सब बकवास हइ आउ खराब के अलावा आउ कुछ नयँ होतइ  लेकिन हमरा लगऽ हइ कि ओकन्हीं तइयो अभी कइसूँ परेशानी अनुभव कर रहले हल खुद के आश्वस्त नयँ पा रहले हल  ओकन्हीं हलाँकि समझऽ हलइ कि शिकायत के मामले में ओकन्हीं बिलकुल सही हइ कि जेकर बाद में पुष्टि भी होलइ लेकिन तइयो ओकन्हीं खुद के मानूँ अलग थलग समझऽ हलइ अर्तेल समूह के त्याग देलके हल मानूँ साथी सबके साथ विश्वासघात करके मेजर के सौंप देलके हल  हियाँ येल्किन भी देखाय देलकइ ठीक ओहे साइबेरिया के धूर्त मुझिक जे नकली सिक्का बनावे के कारण अइले हल आउ कुलिकोव के पशुचिकित्सा के प्रैक्टिस पर ग्रहण लगा देलके हल  स्तारोदुब्ये बस्ती के बुढ़उ भी हिएँ हलइ  स्त्र्यापका लोग भी एक एक व्यक्ति तक भनसेघर में रह गेले हल शायद ई धारणा के आधार पर कि ओकन्हिंयों प्रशासन के अंश हइ आउ ओहे से ओकन्हीं के ओकर प्रशासन के विरुद्ध बहरसी निकसना अनुचित हइ  हलाँकि हम हिचकिचइते एम त्स्की के तरफ मुड़के बात शुरू कइलिअइ ई सब के छोड़के लगभग सब कोय बाहर निकसलइ  लेकिन हमन्हीं के एकरा से की बे॰ बड़बड़इलइ  हमन्हीं सो गुना जादे जोखिम उठइतिए हल अगर बाहर निकसतिए हल आउ काहे लगी ज ए से ब्रिगाँ फ्रेंच हमरा ई डाकू सब से नफरत हइ  की अपने सोचऽ हथिन बल्कि एक्को मिनट लगी कि ओकन्हीं के शिकायत में कोय जान हइ अइसन बकवास में काहे लगी पड़ल जाय एकरा से कुछ फयदा नयँ होतइ एगो जिद्दी आउ गुस्सैल बुढ़उ बोललइ  अलमाज़ोव जे हिएँ उपस्थित हलइ ओकरा हाँ में उत्तर देवे के शीघ्रता कइलकइ  एकरा से कुच्छो फयदा नयँ होतइ जब तक कि पचास लोग के फटका नयँ लगावल जइतइ  मेजर पहुँच गेलइ कोय तो चिल्लइलइ आउ सब कोय उत्सुकतापूर्वक खिड़की दने लपकलइ  मेजर उड़ते अर्थात् बहुत शीघ्रतापूर्वक अंदर अइलइ गोस्सा से लाल होल चश्मा लगइले  चुपचाप लेकिन दृढ़तापूर्वक ऊ अगला पंक्ति में अइलइ  अइसन हालत में ऊ वास्तव में ऊ साहसी हलइ आउ अपन आपा नयँ खोलकइ  लेकिन ऊ लगभग हमेशे आधा नीसा में होवऽ हलइ  ओकर चिक्कट चिक्कन छज्जेदार टोपी भी जेकरा में नारंगी रंग के पट्टी आउ चानी के गंदा स्कंधिका हलइ ई बखत कुछ तो अपशकुनसूचक हलइ  ओकरा पीछू लिपिक द्यातलोव चल रहले हल जे हमन्हीं के जेल में अत्यंत महत्त्वपूर्ण व्यक्ति हलइ जे असल में जेल में सब कुछ के इन चार्ज हलइ आउ मेजर पर भी ओकर प्रभाव हलइ एगो चलाक अदमी हलइ बहुत बुधगर लेकिन अदमी खराब नयँ हलइ  कैदी लोग ओकरा से खुश हलइ  ओकर पीछू हमन्हीं के सर्जेंट चल रहले हल जे स्पष्टतः पहिलहीं अत्यंत भयंकर डाँट खा चुकले हल आउ आउ दस गुना अधिक के प्रत्याशा कर रहले हल ओकर पीछू मार्गरक्षी हलइ तीन चाहे चार अदमी जादे नयँ  कैदी लोग जे बिन टोपी के खड़ी हलइ लगऽ हइ ठीक ओहे समय से जखने मेजर के बोलावल गेले हल अब तनके खड़ी हो गेते गेलइ आउ क्रम से कतार में लग गेलइ ओकन्हीं में से हरेक अपन एक गोड़ से दोसरा गोड़ बदललकइ आउ फेर सब कोय ओइसीं एक जगुन स्थिर रहलइ उच्च प्राधिकारी से पहिला शब्द के इंतजार में चाहे बेहतर कहल जाय पहिला चीख के  ई तुरतम्मे अइलइ दोसर शब्द के साथ मेजर गला फाड़के चिल्लइलइ अबरी एक प्रकार के कर्णभेदी चीख के साथ भी ऊ बहुत आग बबूला होल हलइ  खिड़की से हमन्हीं के देखाय देब करऽ हलइ कि कतार से होके ऊ कइसे दौड़ रहले हल तेजी से लपकऽ हलइ सवाल करऽ हलइ  लेकिन ओकर सवाल आउ ओइसीं कैदी के जवाबो हमन्हीं के जगह से जादे दूर होवे के चलते सुनाय नयँ दे हलइ  हमन्हीं के खाली ओकर कर्णभेदी चीख सुनाय दे हलइ विद्रोही लोग व्यूह के बीच उसकावे वला लोग तूँ उसकइलहीं तूँ उसकइलहीं ऊ केकरो पर झपटलइ  जवाब सुनाय नयँ देलकइ  लेकिन एक मिनट के बाद देखलिअइ कि एगो कैदी अलगे होलइ आउ कोर द गार्द गार्ड हाउस तरफ रवाना हो गेलइ  आउ एक मिनट बाद ओकर पीछू एगो दोसरा कोय रवाना होलइ फेर तेसरा  सब्भे पर मोकदमा हम तोहन्हीं के ई केऽ हइ हुआँ भनसाघर में हमन्हीं के खुललका खिड़की से देखके ऊ चिल्लइलइ  सबके एद्धिर ओकन्हीं सबके हाँकके अभी एद्धिर लावल जाय लिपिक द्यातलोव हमन्हीं दने भनसाघर लगी रवाना होलइ  भनसाघर में ओकरा बतावल गेलइ कि कोय शिकायत नयँ हइ  ऊ तुरतम्मे वापिस चल गेलइ आउ मेजर के रिपोर्ट कइलकइ  ओ कोय शिकायत नयँ हइ ऊ दू तान निच्चे बोललइ स्पष्टतः खुश होके  खैर सबके एद्धिर हमन्हीं बहरसी अइलिअइ  हम अनुभव कइलिअइ कि कइसूँ हमन्हीं के बाहर निकसना शरमनाक हइ  लेकिन तइयो हमन्हीं सब चललिअइ सिर निच्चे कइले  ओ प्रोकोफ़्येव येल्किन भी ई तूँ अलमाज़ोव ठहर एज्जी ठहर समूह में हमन्हीं दने प्रेमपूर्ण दृष्टि से देखते एक प्रकार से त्वरित लेकिन कोमल ध्वनि में मेजर हमन्हीं से बोललइ  एम त्स्की तूहूँ हियाँ एहो नोट कर लेल जाय  द्यातलोव अभिए सूची बना लेल जाय ऊ सबके जे संतुष्ट हइ आउ सबके जे असंतुष्ट हइ सबके एक एक अदमी के आउ कागज हमरा पास भेज देल जाय  हम तोहन्हीं सबपर मोकदमा चलइबउ हम तोहन्हीं के शैतान लोग सूची अपन प्रभाव देखइलकइ  हमन्हीं संतुष्ट हिअइ असंतुष्ट लोग के भीड़ से उदासी के साथ एगो जोर के अवाज अइलइ लेकिन कइसूँ बहुत दृढ़ स्वर में नयँ  अच्छऽ संतुष्ट केऽ केऽ संतुष्ट हइ जे जे संतुष्ट हइ ऊ सब आगू आवे  हमन्हीं संतुष्ट हिअइ संतुष्ट कइएक अवाज जुड़लइ  संतुष्ट मतलब तोहन्हीं के उसकावल गेलउ मतलब उसकावे वला विद्रोही हलइ ओकन्हीं लगी आउ बत्तर होतइ हे भगमान ई की हो रहले ह भीड़ में से केकरो अवाज सुनाय देलकइ  केऽ केऽ ई चिखलइ केऽ मेजर गरजलइ ओकरा दने लपकते जन्ने से अवजवा सुनाय देलके हल  ई तूँ रस्तोरगुएव तूँ चिल्लइलहीं चल कोर द गार्द गार्ड हाउस रस्तोरगुएव फुल्लल चेहरा आउ उँचगर कद के नवयुवक छोकरा बाहर निकसलइ आउ धीरे धीरे कोर द गार्द दने रवाना हो गेलइ  चिल्लइले हल ऊ बिलकुल नयँ लेकिन चूँकि ओकरा दने इशारा कइल गेलइ त ओहो विरोध नयँ कइलकइ  तोरा जादे चरबी चढ़ गेलो ह मेजर ओकरा पर गरजलइ  अरे मोटका थोथुना तीन दिन में नयँ अइकी हम तोहन्हीं के खोज लेबउ जे लोग संतुष्ट हइ ऊ बाहर आवे हमन्हीं संतुष्ट हिअइ महामहिम कुछ दस लोग के क्षीण स्वर सुनाय देलकइ बाकी लोग दृढ़तापूर्वक चुप रहलइ  लेकिन मेजर के एकरे जरूरत हलइ  ओकरा स्पष्टतः खुद के जल्दी से जल्दी मामला के लाभदायक ढंग से समाप्त करे के हलइ आउ कइसूँ सहमति के साथ समाप्त करे के  ओ अब सब लोग संतुष्ट हका शीघ्रतापूर्वक ऊ बोललइ  हम ई बात समझऽ हलिअइ जानऽ हलिअइ  ई सब उसकावे वला हइ ओकन्हीं बीच स्पष्टतः उसकावे वला लोग हइ द्यातलोव दने मुड़के ऊ बात जारी रखलकइ  एकरा बारे आउ विस्तार से जाँच करे के चाही  लेकिन अभी अभी काम के बखत हो गेलइ  ढोल बजाव काम के बँटवारा के बखत ऊ खुद उपस्थित हलइ  कैदी लोग चुपचाप आउ उदासी के साथ काम पर तितर बितर हो गेते गेलइ कम से कम ई बात से संतुष्ट होल कि जल्दी से जल्दी ओकर नजर से दूर हो गेते गेलइ  लेकिन काम के वितरण के बाद मेजर तुरतम्मे कोर द गार्द में भेंट देलकइ आउ उसकावे वलन के मामला निपटा लेलकइ लेकिन बहुत क्रूरतापूर्वक नयँ  आउ ई काम त्वरित गति से भी कइलकइ  ओकन्हीं में से एगो तो जइसन कि बाद में लोग बतइते गेलइ माफी माँग लेलकइ आउ ऊ ओकरा तुरतम्मे माफ कर देलकइ  ई बात साफ हलइ कि मेजर आंशिक रूप से कुछ असहज महसूस कर रहले हल शायद भयभीत हो गेले हल  माँग कइसनो हालत में एगो नाजुक चीज हइ आउ हलाँकि कैदी के शिकायत असल में माँग नयँ कहल जा सकऽ हलइ काहेकि एकरा उच्च प्राधिकारी के सामने प्रस्तुत नयँ कइल गेले हल बल्कि खुद मेजर के लेकिन तइयो कइसूँ ई उचित नयँ हलइ ठीक नयँ हलइ  खास करके परेशानी के बात ई हलइ कि सब कोय एक्के साथ विरोध में उठ खड़ी होले हल  मामला के कइसनो हालत में कुचल देवे के हलइ  उसकावे वलन के जल्दीए मुक्त कर देल गेलइ  दोसरे दिन खाना सुधर गेलइ हलाँकि तइयो लम्मा समय तक नयँ  मेजर पहिलौका कुछ दिन तक जेल में जादे अकसर भेंट देवे लगलइ आउ जादे अकसर अव्यवस्था पइलकइ  हमन्हीं के सर्जेंट एन्ने ओन्ने परेशान आउ भ्रमित होल चक्कर लगावऽ हलइ मानूँ अभियो तक अचरज से उबर नयँ पइले हल  जाहाँ तक कैदी लोग के संबंध हइ त ई घटना से बहुत लम्मा समय बाद तक ओकन्हीं शांत नयँ हो पइते गेलइ लेकिन अब पहिले नियन उत्तेजित नयँ हलइ बल्कि चुपचाप चिंतित हलइ आउ कइसूँ हैरान हलइ  कुछ लोग सिर भी लटकइले हलइ  दोसर लोग ई सब मामले में बड़बड़इते हलाँकि अल्पभाषिता के साथ अपन विचार अभिव्यक्त कइलकइ  कइएक लोग कइसूँ कटुतापूर्वक आउ जोर से अपने आप पर हँसलइ मानूँ अपन शिकायत पर खुद के दंड देते  त भाय ले आउ चख कोय बोलइ  अर्थात् जे कुछ जेल में मिल्लऽ हको खाय लगी ओहे खाके संतोष करऽ  जेकरा पर हँस्सऽ हकहो ओकरे लगी काम करऽ हो दोसरा कोय बोलऽ हइ  काहाँ परी ऊ चूहा हइ जे बिल्ली के गला में घंटी टँगलकइ तेसर टिप्पणी करऽ हइ  हमन्हीं के भाय के बिन लाठी के विश्वास नयँ होवऽ हइ ई मालूम हइ  एहो गनीमत हइ कि सब कोय के ऊ फटका नयँ देलकइ  आउ तूँ पहिले जाने के कोशिश जादे कर आउ बड़बड़ कमती कर बेहतर होतउ गोस्सा में कोय तो टिप्पणी करऽ हइ  त तूँ की पढ़ाब करऽ हीं शिक्षक हम काम जानऽ हिअइ पढ़ाब करऽ हिअइ  आउ तूँ केऽ हीं जे आगू अइलहीं हम तो अभियो अदमी हकिअइ आउ तूँ केऽ हकहीं कुत्ता के हड्डी अइकी ई तूँ हकँऽ  ई तो तूँ खुद हकँऽ  बस बस बहुत हो गेलउ तोहन्हीं के काहे लगी शोर गुल मचा रहते गेलहीं हँ विवाद करे वलन पर सब तरफ से लोग चिल्ला हइ ओहे साँझ के मतलब ठीक शिकायत के दिन काम से वापिस अइला पर बैरक के पिछुआनी में हमरा पित्रोव से भेंट होलइ  ऊ हमरा खोज रहले हल  हमरा भिर अइते ऊ कुछ तो बड़बड़इलइ कुछ तो दु तीन अस्पष्ट विस्मय के रूप में लेकिन जल्दीए अन्यमनस्क रूप से चुप हो गेलइ आउ यांत्रिक रूप से हमरा साथ चलते रहलइ  ई सब मामला अभियो हमर दिल पर दर्दनाक रूप से अंकित रहलइ आउ हमरा लगलइ कि पित्रोव हमरा कुछ स्पष्ट करतइ  बतावऽ पित्रोव हम ओकरा पुछलिअइ तोहन्हीं सब हमन्हीं पर गोस्सा तो नयँ करऽ हो कउन गोस्सा करऽ हइ ऊ पुछलकइ मानूँ ऊ होश में आ गेले हल  हमन्हीं कैदी पर उच्चकुलीन लोग पर  लेकिन काहे लगी अपने सब पर गोस्सा करतइ ई कारण से कि हमन्हीं शिकायत के वास्ते बाहर नयँ निकसते गेलिअइ  लेकिन अपने के शिकायत करे के की जरूरत हइ ऊ पुछलकइ मानूँ हमरा समझे के कोशिश कर रहल होवे अपने सब तो खुद के खाना खइते जा हथिन  हे भगमान लेकिन तोहन्हिंयों में से कुछ अइसन हका जे अप्पन खाना खा हका आउ तइयो बाहर अइला  हमन्हिंयों के चाही हल साथीदारी के आधार पर  लेकिन लेकिन अपने हमन्हीं के कइसन साथी हथिन ऊ किंकर्तव्यविमूढ़ होल पुछलकइ  हम तेजी से ओकरा दने तकलिअइ ऊ पक्का हमर बात नयँ समझलइ ई बात नयँ समझलइ कि हमर कहे के की मतलब हइ  लेकिन ई पल हम ओकरा बिलकुल समझ गेलिअइ  पहिले तुरी अब एगो विचार जे लम्मा समय से हमर दिमाग में आ रहले हल आउ हमर पीछा कर रहले हल आखिरकार हमरा स्पष्ट हो गेलइ आउ हमरा अचानक ऊ बात समझ में आ गेलइ जेकरा बारे हम अभी तक जरी मनी अंदाजे लगावऽ हलिअइ  हमरा समझ में आ गेलइ कि हमरा कभियो ओकन्हीं साथीदारी में स्वीकार नयँ करतइ चाहे हम शताब्दी तक हमेशे लगी कैदी काहे नयँ रहिअइ बल्कि विशेष विभाग में भी  लेकिन खास करके पित्रोव के ई पल के चेहरा के मुद्रा हमर स्मृति में रहलइ  ओकर सवाल अपने हमन्हीं खातिर कइसन साथी हथिन में केतना अकृत्रिम निष्कपटता केतना सरलहृदय भोला किंकर्तव्यविमूढ़ता सुनाय देलकइ  हम सोचलिअइ की ई शब्द में कइसनो व्यंग्य द्वेष उपहास नयँ हइ अइसन कुच्छो नयँ हलइ तूँ साथी बिलकुल नयँ हकऽ बस  तूँ अप्पन रस्ते जा आउ हमन्हीं अप्पन तोर अप्पन काम हको आउ हमन्हीं के अप्पन  आउ वास्तव में हम सोचऽ हलिअइ कि शिकायत के बाद ओकन्हीं खाली हमन्हीं के सतइतइ आउ हमन्हीं के जीना हराम हो जइतइ  अइसन कुछ नयँ होलइ जरिक्को सन ताना नयँ न जरिक्को सन कउनो तिरस्कार के संकेत हमन्हीं के सुनाय देलकइ कइसनो विशेष प्रकार के द्वेष नयँ बढ़लइ  अवसर पाके हमन्हीं के जरी मनी तंग करते जा हलइ जइसन कि पहिले करऽ हलइ आउ एकरा से जादे कुछ नयँ  लेकिन ओकन्हिंयों सब पर जरिक्को सनी गोस्सा नयँ करते गेलइ जे शिकायत प्रस्तुत करे लगी नयँ चाहऽ हलइ आउ भनसाघर में रह गेते गेले हल आउ ठीक ओइसीं ओकन्हिंयो सब पर जे सबसे पहिले चिल्लइले हल कि ओकन्हीं सब संतुष्ट हइ  एकरा बारे कोय उल्लेख भी नयँ कइलकइ  खास करके ई अंतिम वला तो हम समझ नयँ सकलिअइ  सूची पिछला अगला मगही दूरा दलान बूढ़ा बूढ़ी आउ गोरू जनावर लेल जनमार हेऽ जाड़ासुमंत मगही लेखक अइसे तो दुनिया में आष्ट्रेलिया महादेश के विचित्रताओं के महादेश कहल जाहे जहां कंगारू अप्पन बच्चा के अप्पन पेट में बनल थैली में लेके घुमऽ हे यूकिलिप्टस एगो अइसन पेड़ हे जेकर पता कभीओ नऽ झरऽ हे बाकि छाल साल में एक बेर झर जाहे आर्टिजन बेल से पानी अपने आप ऊपरे फेंकइत रहऽ हे आस्टिज नाम के पक्षी जनावर से भी तेज दउड़ लगावऽ हे इहे तरह से आउरो बड़ी कुछ हेऽ  अप्पन देश भी अजीबो गरीब हे  दू दू महीना के छौगो अलगे अलगे ऋतु हे आउ जाड़ा गरमी बरसात के तीन गो अलगे अलगे मौसम  जाड़ा तऽ खूब जाड़ा गरमी तऽ खूब गरमी आउ बरसात तऽ एकदम से दहा बही  माने अइसन अजगुत कि खुद अपने पर विश्वास नऽ होवऽ हे  जाड़ा पाला में जब नेहाली कम्बल में घुंस के रात कटऽ हे तब लगबे नऽ करे कि थोड़े दिन बाद एतने गरमी भी गिरत कि देह से तड़ातड़ पसेना छूटे लगत  पहाड़ी से घिरल अप्पन मगहिया क्षेत्र के तो बाते आउर हेऽ  ठंढा में पारा डिग्री तक नीचे गिर जा हे तऽ गरमी में पारा के आसपास चढ़ जाहे  माने इ कम अजगुत के बात नऽ हे कि हिआं के रहबईया इ जाड़ा गरमी में सामंजस्य कइसे बइठावऽ हथन  गरमी तो खैर जइसे तइसे पार लग जा हे बाकि जाड़ा जेकर नामे सुनते हाड़ कांपे लगऽ हे  अभी जाड़ा के मौसम एकदम से उठान पर हे  जाड़ा आगू सूरूज भगवान तक के घूठना टेक देवे पड़ऽ हे  शीतलहरी चलला पर सूरूज भगवान कन्ने लपता हो जा हथ थाह पता नऽ चले जाड़ा में केतने दिन तो सूरूज के दर्शन दुर्लभ हो जाहे  सूरूज नऽ उगला पर लहरी लगा के ठंढाएल गोड़ हाथ के गरमावे पड़ऽ हे  गांव देहात में तो पोरा पतई के कउनो कमी नऽ रहऽ हे बाकि शहर में हाड़ कपावेवाला ठंढा में शासन प्रशासन के तरफ से जगह जगह अलाव जरावल जा हे आउ लोग ठिठुरइत गोड़ हाथ के सेंक सांक के दुरूस्त करऽ हथन  लइकन जवान लेल जाड़ा बेसी फजिहतवाला नऽ हे बाकि बूढ़ा बूढ़ी आउ गोरू जनावर लेल जाड़ा एकदम से जनमार हेऽ  इमें गोरू जनावर तो अनबोलता हे आउ बूढ़ा बूढ़ी बोलता होके भी आजकल अनबोलता बनल रहऽ हथन  इनकर सुनेवाला घर में अब कोई कहां हथ कुछो बोललन कि बेटा पुतोह एक्के डांट में बोलती बंद कर देवऽ हथन  पहिले भर जाड़ा बूढ़ा बूढ़ी लेल बोरसी सहारा रहऽ हल अब कहां धूआं धक्कड़ से घर खराब होवे के डर जे हे  ढेर घर में अब खटिया भी रहल कहां जेकर नीचे बोरसी रखल जाए  पक्का के घर हे तब तो आउरो फजेहत हे  बोरसी लेला से पक्का फूटे के डर हे  अब तो बड़कन घर में पथल लग रहलन हे जेकरा चलते ठंढा आउरो बढ़ जाहे  बेसी करके बूढ़ा बूढ़ी अब घर के भार हो गेलन हे आउ ऊपरे से जनमार जाड़ा माने खाज में खुजली  जेते जल्दी जाड़ा भागे ओतने निमन  जेतना जाड़ा में बूढ़ा बूढ़ी के परेशानी ओकरा से बेसी गोरू जनावर के  जाड़ा में जनावर के देह उतर जाहे  अब उनखरा लेल जूट के बोरा पर भी आफत टूटल हे  हर चीज लेल आजकल सस्ता सुविस्ता प्लास्टिक के बोरा जे बजार में आ गेलक हे  अब जाड़ा गिरे चाहे पाला गिरे काटे तो पड़वे करत अब किकुरी लगा के काटऽ कि दांत खटखटा के  अभी एतने पर दम धरऽ  प्रकाशित प्रभात खबर मगही दूरा दलान जब गांव के लड़की सभे एक जौरे साइकिल से पढ़े जा हथनसुमंत मगही लेखक सच कहिओ जब गांव के लड़की सभे एक जौरे साइकिल से पढ़े जा हथन तऽ एकदम से हम्मर जीउ जुड़ा जा हे  अभिओ अप्पन आंख पर विश्वास नऽ होवऽ हे कि इ सच हे कि निंन में देखल कोई सपना  इ सही हे कि अप्पन बिहार अभीओ शिक्षा के ममला में पछूआएल हे आउ मरद से मेहरारू तो आउरो पाछे हथन  बाकि जब से लड़की सभे के पढ़े खातीर सरकार तरफ से साइकिल भेंटाए लगल हे लड़की सभे पढ़ाई में कउनो तरह के कोताही नऽ कर रहलन हे  लड़की सभे साइकिल से इस्कूल आउ कोचिंग तो जाहीं रहलन हे साथे साथे बजार से जरूरत के सर समान भी साईकिल पर लाद के ला रहलन हे  एक जौरे लड़की सभे के साईकिल चलावित देखला पर इहे बुझा हे कि लड़की अब लड़का सभे से कउनो तरह से कम नऽ हे  कभी लड़की सभे के साइकिल चलावे के एकदम से मनाही हल तब हाथ पर गिनल गोथल कोई लड़की साईकिल चलावऽ भी हल तऽ देखवईया दांत से अंगुरी काट ले हलन  सांझ पहर दूरा दलान में चरचा के विषय हो जा हल कि आज फलन बाबू के बेटी साइकिल चला रहल हल  आउ आज एक जौरे साइकिल चलावित लड़की अप्पन राज्य बिहार के जइसे खास पहचान बन गेलन हे  कहल जाहे कि एगो लड़की के पढ़ला से पूरा परिवार पढ़ जाहे  अब तो अपना हिआं झुण्ड में लड़की पढ़ रहलन हे  अइसन में उ दिन दूर नऽ रहे वाला हे जब बिहार में सभे पढ़ लिख जैतन  लड़की सभे के उत्साह देख के ढेर लोग तो इहां तक कहे लगलन हे कि पढ़ाई लिखाई के ममला में लड़का सभे लड़की से पछूआ रहलन हे  अब लड़की के माय बाप भी उनकरा पढ़े से रोक नऽ रहलन हे  समझदार माय बाप लड़की के मैट्रिक छोड़ आईए बीए तक करवा रहलन हे  लड़का पढ़े कि न पढ़े बाकि लड़की जउन पढ़ेला चाह रहल हे ओकर गार्जियन रोक नऽ रहलन हे  एकर पाछे कारण आउरो हेऽ बाकि लड़की सभे के पढ़ाई जारी रखे में साइकिल के भूमिका अहम हे जेकरा सिरे से नकारल नऽ जा सकऽ हे  पहिले गांव के इस्कूल में पढ़ला के बाद लड़की सभे के सामने दोसरा इस्कूल में पढ़े में जउन सबला भारी मोसिबत हल उ हल आवे जाए के  लड़की सभे के साइकिल इ मोसिबत के दूर कर देल  अब उनकरा लेल दू चार किलोमीटर कुछ रहहीं नऽ गेल  साइकिल उठौलन आउ दू चार सखी सहेली मिलके सोझ हो गेलन  माय बाप भी निफिकीर  कउनो तरह के चिन्ता नऽ  काहे से कि बेटी अकेले तो हे नऽ  सरकार के देल साइकिल लड़की सभे लेल खाली साईकिल नऽ वरदान साबित हो गेल जेकर फल आज नऽ कल जरूर भेंटाएत  जरूरत इ बात के हे कि इ तरह के सरकारी योजना के कउनो हाल में खत्म नऽ करल जाए  अब तो लड़की सभे लेल साइकिल वाला इ परयोग दोसर राज्य में भी अपनावल जा रहल हे  सचो एगो खाली हमरे नऽ ढेरे के जीउ जुड़ा जाहे जब गांव के लड़की सभे एक जौरे साइकिल से पढ़े जा हथन  प्रकाशित प्रभात खबर जनवरी मगही दूरा दलान पूस पीठा के नाम सुनते मुंह पनिया जाहेसुमंत मगही लेखक हिन्दी के महीना में कनकनी लेल बदनाम पूस महीना बस अंगुरी पर गिनल गोथल चार पांच दिन आउ बचल हे  अब ले पूस पीठा खैलऽ कि नऽ  हमरा तो पूस पीठा के नाम सुनते मुंह पनिया जाहे  नया चाउर के आंटा में किसिम किसिम के चीज डाल के पीठा बनावल जाहे  आलूवाला पीठा दालवाला पीठा खोवावाला पीठा बेदामवाला पीठा नारियलवाला पीठा तीसीवाला पीठा गुड़वाला पीठा चीनीवाला पीठा आउ कउन कउन तरह के पीठा बनावल जाहे इ तो बनावेवाला पर निर्भर करऽ हे  एतना तरह के पीठा जब एक बेर एक साथे भर थरिया परसा हे तब मन बहके लगऽ हे कि इ खाउं कि उ खाउं कि सभे एक्के बेर सपेट जाउं  आज बजार में एक पर एक खाय पीए के समान आएल हे फास्ट फूड चाइनिज फूड बरर्गर पीजा मैगी टैगी आउ केतना चीज जेकर नाम तक हमरा नऽ ओरिया हे बाकि खाय के जउन मजा पूस पीठा में मिलऽ हे दोसरा चीज में उ मजा कहां बजारू सामान खाए पीए से पेट के बेमारी के शिकायत आम हो गेलक हे  अब तो गैष्टिक चीनिया बेमारी से साइदे कउनो घर बचल होएत जहां इ दून्नों में से कोई एगो बेमारी दस्तक नऽ देले होएत  बेसी तेल मसाला से बनल सामान खैला से मुंह कुछ देरी लेल चटपटा तो जरूर हेऽ बाकि बाद में भोगऽ भोगना  पूस पीठा जेतना मन होवे खा लऽ  सबेरे उठ के बसिऔड़ा भी चढ़ा लऽ एगो ढेकार तक नऽ ऐतो अब पूछबऽ काहे तब एकर एकदम से सीधा सीधी जबाब हे  पीठा कउनो घीउ तेल डलडा रिफाइन में थोड़े न छना हे ई तो पानी में छना हे  एकरे पर एगो खिस्सा इयाद आ गेल  अप्पन मगहिया क्षेत्र के एगो नामी बाबा हलन झुनुकिया बाबा जे अयोध्या में रहऽ हलन  एक बेर भंडारा करल  झुनुकिया बाबा के भंडारा में साधु संत के साथे भक्तन के जुटान एतना न हो गेल कि खाय पीए के इंतजाम डोले लगल  बाबा के चेला कहलक घीउ खतम हो गेल  झुनुकिया बाबा चेला के सरयू नदी के पानी लावे ला कहलन  आउ कहल जाहे बाकि के समान सरयू नदी के पानी में बनल  थोड़े देरी लेल अंधविश्वास लगऽ हे बाकि पूस पीठा जउन बिधि बनावल जाहे बात सच लगऽ हे  अप्पन मगहिया माटी के भीतर सोना चांदी कोयला लोहा के भंडार तो भरल नऽ हे बाकि मगहिया माटी में जउन फसल उपजऽ हे उ सोना चांदी से कम नऽ हे  इहे चलते इहां के रहवईया मौसम के अनुसार खाय पीए के चीज बनावऽ हथन  पूस महीना में पूस पीठा तो बनवे करऽ हे साथे साथे चाउर के आंटा में गुड़ तिल सोंठ मेथी के साथे बेदाम गड़ी छूहाड़ा डाल के लड़ूआ भी बनावल जा हे  इहां पीठा के साथे लड़ूआ के बात न करल बेइमानी होतक  एगो लड़ूआ खैला के बाद का मजाल जे कनकनी बूढ़ा बूढ़ी के भी जरा मरो सतावे आउ जवान तो जवान हथन  लड़ूआ में भी घीउ तेल मसाला कुछो नऽ एकदम से पूस पीठा नियन निछूक्का  अब तो पीठा आउ लड़ूआ के नाम से मुंह अइसन पनिया रहल हे कि आगे कुछो भी लिखना हमरा लेल मोस्किल हो रहल हे  से अभी एतने बात कहके अपने सभे के पूस पीठा लेल नेओत रहली हे  प्रकाशित प्रभात खबर जनवरी मगही दूरा दलाननिशा के बुरा लत केतने घर उजाड़ देवऽ हेसुमंत मगही लेखक अइसे लत कउनो चीज के भी होवे ओकर परिणाम आझ नऽ कल बुरा होवऽ हे  एतने नऽ लत लग गेला के बाद ओकरा छोड़ाना बड़ मोस्किल बात हे  अब ओकरा लतिआव चाहे गरिआबऽ कोई फरक नऽ पड़ऽ हे  लत भी केतने तरह के होवऽ हे  जउन हम गिनावल भी चाहि तऽ सभे लत गिनावल पार नऽ लगत  इ लेल हम दोसर तेसर लत के छोड़ के निशा के लत पर अपनन्हीं से चर्चा करल चाहऽ ही  पास पड़ोस गांव घर गल्ली मोहल्ला साइते कोई अइसन होएत जहां निशेबाज न होएतन  अब निशा भी रगन विरगन के होवऽ हे  बाकि अपना हिंआं दारू ताड़ी गांजा आउ भांग के पान करे वाला बेसी करके हथन  बीड़ी सिगरेट खैनी आउ गुटका तो आज सोहाग भाग हो गेलक हे  अइसे देखल जाए तऽ इहो सब जानलेवा हे  बेसी करके मुंह के कैन्सर बीड़ी सिगरेट खैनी आउ गुटका के सेवन से होवऽ हे बाकी पीताहर इ बात के मानथन तब तो  जिनकरा बीड़ी सिगरेट फूकफूकावे खैनी दबाबे आउ गुटका चिबाबे के लत लग गेल बिना कोई बड़का बेमारी होले छोड़े के नाम न लेवऽ हथ  सिगरेट के डिब्बा पर तो बशर्ते चेतावनी लिखल रहऽ हे सिगरेट पीना स्वस्थ्य लेल हानिकारक हे  अपना हिआं गुटका पर प्रतिबंधों लगल बाकी काहे ला तो कोई मानतन  चोरी छिप्पे हरमेसे चलते रहल  आझो गुटका के पिलकी आउ पाउच सग्गर भेंटा जाएत  अब का हे कि दारू ताड़ी गांजा भांग नियन बीड़ी सिगरेट खैनी आउ गुटका घर उजाड़न नऽ हे  दारू ताड़ी गांजा भांग के लत केतने घर उजाड़ के रख देलक  इ सब निशा के अइसन लत हे कि बिना पीले निंन तक हराम हो जा हे  पहली अप्रील से बिहार सरकार देशी दारू के बिक्री पर रोक लगावे जा रहल हे जेकर जेतना भी तारीफ करल जाए कम होएत  अगिला बच्छर से देशी के साथे साथे विदेशी दारू पर भी रोक लगावे के सरकार मन बनौले हे  अब ढेर लोग के मन में इ बात के शका होवऽ हे कि रोक लगौला से का होएत लुक्का छिप्पी सब भेंटाएत  बाकी ओखनी के इ बात सोंचल हमरा जानिस्ते निमन नऽ हे  दारू केतने परिवार के उजाड़ के रख देलक हे  ढेर लोग मानऽ हथन कि ताड़ी ताड़ खजूर के रस हे जेकरा पी ला से फैदा छोड़ नुकसान नऽ हे  बाकी मुंहलुकउनिए पीअल जाए तब  इहां तो जिनकरा ताड़ी के लत लग गेल पीतारह दिन दुपहरिया कुछो न देखऽ हथन  भूखले तऽ भूखले पेट निमक मिचाई चाटईत लवनी खाली कर देवऽ हथन  अब पीला के बाद उनकरा हाथ के घड़ी रखे पड़े कि साइकिल कोई फिकीर न  केतने बेर दारू नियन ताड़ी पीए से केतने के मौत हो चुकल हे  गंजेड़ी आउ भंगेड़ी के तो बाते मत पूछऽ  एकरा लोग शंकर भगवान के बूटी मानऽ हथन आउ हरहर भोले बमबम भोले के नाम लेवईत गांजा सूटकाव हथ आउ भांग गटकाव हथ  जब रोग पटकऽ हे तब बाबा भोले नऽ डाक्टर साहेब के सूई दवाई काम देवऽ हे  निशा के लत सबला बुरा हे  एकरा से दूर रहे के चाही  सरकार शासन आउ प्रशासन के भी एकरा तरफ ध्यान देवे के जरूरत हे जेकरा लेल एगो कदम तो सरकार तरफ से उठावल गेल हे  निशा नाश के जड़ी हे  इ लेल एकरा से बचल जरूरी हे  हम अपन्न्हीं सभे से हाथ जोड़ के निहोरा करऽ ही कि निशा के लत बुरा हे एकरा छोड़ऽ  प्रकाशित प्रभात खबर मगही दूरा दलान जउन परेशानी चुनाव घड़ी नेता के ओही परेशानी अगहन में किसान केसुमंत मगही लेखक सच कहिओ तऽ ई घड़ी छोटका से लेके बड़का किसान सभे के उहे हालत होएल हे जउन हालत बिहार विधानसभा चुनाव घड़ी छोटका से लेके बड़का नेता के होएल हल  गोड़ में एक्को पहर चैन नऽ  धनकटनी के साथे साथे रब्बी के बुनाई भी सगरो चल रहल हे  मजूर के अइसन टाना टानी चल रहलो ह कि का कहिओे  लोग कहऽ हथन कि देश के कउनो राज्य में चल जा कोई अप्पन भेंटाथन कि नऽ बिहारी मजूर जरूर से जरूर भेंटा जैतन  सुन के माथा ठनकऽ हे गोदी में लइका आउ नगर में ढिंढोरा  अप्पन राज्य बिहार जनसंख्या के हिसाब से देश में नम्बर तीन पर हे  आउ जनसंख्या के हिसाब से हिंआ मजूर के कउनो कमी नऽ होवे के चाहऽ हल बाकि मजूर न मिले से खेती करेवालन के ई अगहन के कनकनी में भी पसेना छूट रहल हे  हालत तो ई होएल हे कि सांझ पहर किसान सभे के मजूर ही जाके आरजू मिनती तक करे पड़ रहल हे  एतने नऽ मजबुरी में किसान लोग मजूर से डिहवार गोरैया नियन तपौन ढारे के बात तक कह रहलन हे  इ बच्छर भर कोई तरह से तपौन ढार ढूर के काम तो चल जाएत बाकि आगे बच्छर से इ पर ब्रेक लग जाएत  काहे से कि अप्पन बिहार में अप्रैल से शराबबंदी कानून लागू होवेवाला हे  जउन इ कानून लागू हो गेल तऽ आगे साल से तपौन भेंटात कहां से अब तपौनो गछला के बादो मजूर भोरे केकर खेत में जैतन इ बात के कउनो गारण्टी नऽ हे  बड़ी मोस्किल हो गेलक हे खेती बारी करना आउ कराना  गांव देहात से हल बैल तो जइसे उपह गेल कमोबेसी सभे खेत ट्रैक्टर इया पावर टेलर से जोता रहल हे  धान रोपाई आउ धान कटाई के भी मशीन तो निकलल हे बाकि खेत के जोत कम होवे से गांव तक एकर पहुंच नऽ हो रहलक हे जेकरा चलते आझो धान रोपाई आउ धान कटाई घड़ी मजूर के जरूरत पड़ऽ हे  खास करके अगहन महीना में मजूर के टाना टानी बेसी होवऽ हे  समय पर मजूर न मिलला से खेती के काम पछूआ जाहे जेकरा चलते पूंजी पगहा लगला के बादो पैदा कम होवऽ हे  कहउत हे समय से पहिले चेत किसान  अब किसान के चेतला से का होवत जब मजूरे के टाना टानी हे तऽ किसान बेचारा करहीं का सकऽ हथन  दिन पर दिन मजूर के समस्या सूरसा के मुंह लेखा बढ़ल जा रहल हे  गांव के अगल बगल ईंटा भट्ठा खुलला से किसान सभे के परेशानी आउरो बढ़ रहल हे  बेसी करके नौजवान मजूर खेती में काम न करके ईंटा भट्ठा पर कमाएल चाहऽ हथन जहां नगद नारायण भेंटा हे  बिहार में निमन खेती लेल जरूरी हे कि बिहार से मजूर के पलायन रोकल जाए आउ नऽ तो मजूर बिना पूंजी पगहा के रहते केतने खेत परित रह जाएत  आउ खेत परित रहे के मतलब हे पैदा में कमी  पैदा बेसी से बेसी होवे एकरा लेल निमन बीज निमन खाद पटवन के निमन साधन के साथे सबला जरूरी हे मजूर  मजूर के बिना खेती भला कइसे कैल जाएत  जइसे राजनीति बिना नेता के नऽ करल जा सकऽ हे ओइसहीं खेती बिना मजूर के नऽ करल जा सकऽ हे  अभी एतने प्रकाशित प्रभात खबर मगही दूरा दलान गरीब लेल जाड़ा के कनकनी सौतीन से कम नऽसुमंत मगही लेखक अब कहेवालन के तो मुंह न रोकल जा सकऽ हे कि तीनों मौसम जाड़ा गरमी बरसात में सबला निमन जाड़ा के मौसम होवऽ हे  ई मौसम में बर बेमारी के बेसी डर न रहऽ हे  पेट से थोड़ बहुत बेसी भी खा लऽ तब चलऽ हे  जाड़े में खरिहान आउ खेत दुनों गजगजा हे  खेत से धान कटा के खरिहाना में इया तो गंजा जा हे आउ न तो बोझा के छल्ली लग जा हे  खेत में रबी लहरा मारे लगऽ हे  चौमास खेत में बूट मटर मसूरी अरहर के साथे सरसो अप्पन जवानी पर इतराय लगऽ हे आउ रगन बिरगन के फूल लगला के बाद तो अइसन बुझा हे कि सचो में स्वर्ग धरती पर उतर गेलक हे  सरसो के पीअर पीअर फूल मन के मोह लेवऽ हे  बुझा हे धरती मईया पीअर चुनरी ओढ लेलन  परेमी के मन सरसो के पीअर फूल देख के आग लेखा धधके लगऽ हे  फूलवारी फूल से लदा जा हे  माने जाड़ा के मौसम गरमी आउ बरसात के मौसम से लाख दरजा निमन होवऽ हे  जाड़ा के बड़गर रात  जिनकरा भीर गरम कम्बल नेहाली रहऽ हे लोंघड़ा पोंघड़ा के भर दम सुतऽ हथ  दिन में कनकनी बेसी रहला पर कोर्ट स्वेटर चढा के बहरा हथ  अमीर गरीब के असली पहचान जाड़ा करा देवऽ हे  जिनकरा भीर जाड़ा से बचे के उपाय हे उनकरा लेल जाड़ा के मौसम सबला बेस हे इ बात हमहूं मानऽ ही  बाकि गरीब लेल जाड़ा के कनकनी सौतीन से कम नऽ होवऽ हे  गरीब मजूर किसान के जाड़ा कइसे कटऽ हे उ तो खाली उहे जानऽ हथ  काहे से कि जेकर गोड़ में फट्टे बेयार उहे जाने दरद के हाल  अप्पन देश भारत आउ अप्पन राज्य बिहार आझो मजूर किसान के हे  जाड़ा में गरीब मजूर किसान के रात आउ दिन कइसे कटऽ हे ऊपरेवाला जानथन  गरीब रात के पोरा में घुंसिया के कनकनी के मात देवऽ हथन तऽ बूढा बूढी बोरसी के आग सेंकइत कोई तरह से रात काटऽ हथन  सांझ सबरे पोरा पतई के लहरी लगा के जाड़ा से ठिठुरित देह के गरम करऽ हथ  गांव देहात में आझो नन्हकन लइकन के फट्टल पुरान कपड़ा के गाती बांध देवल जा हे जेकरा से लइकन बुतरू के ठंढा न लगे  माने भर जाड़ा गरीब के आत्मा तड़प के रह जा हे  गांव से बेसी शहर में रहेवालन गरीब के जाड़ा बेसी सतावऽ हे  जिकरा अप्पन छत न उनकर जाड़ा भगवान भरोसे कटऽ हे  गांव में जाड़ा रहे कि पाला दिन रहे कि रात किसान मजूर के खेती बारी के काम देखहीं पड़ऽ हे  रात घड़ी खरिहान के अगोरी गेहूंम के पटौनी घर में तो घुंस के नऽ करल जा सकऽ हे  एकरा लेल अब जाड़ा गिरे कि पाला घर से बहराय तो पड़बे करऽ हे  इनकर जाड़ा के रात कइसे कटऽ हे एकर जिकीर मुंशी प्रेमचंद अप्पन हिन्दी कहानी पूस की रात में बड़ी निमन से करलन हे  सचो में करेजा काढेवाला कनकनी से लड़े के आमदा तो मजूर किसान जरूर रखऽ हथ बाकि उनकर दिल के दरद कोई कहां जान पावऽ हथन अइसन में चल चलंती एक बेर फिन से कहम कि गरीब लेल जाड़ा के कनकनी सौतीन से कम नऽ होवऽ हे  प्रकाशित प्रभात खबर मगही दूरा दलान कोचिंग के लाइलाज बेमारी अब शहर से गांव तकसुमंत मगही लेखक हमरा इ बात कहे में कउनो हरज न बुझा रहल हे कि आज कोचिंग के लाइलाज बेमारी शहर से राह चलइत गांव तक पहुंच गेलक हे  केतने जगह पर तो हाल इ हो गेलक हे कि इस्कूल से बेसी लइकन कोचिंग में पढ़ाई कर रहलन हे  पहिले कोचिंग के बेमारी कॉलेजिया लइकन के धरलक बाकि आज देखा देखी में सभे के इ बेमारी धरले जा रहल हे  अब तो पहिला दूसरा में पढेवाला लइकन के भी उनकर माय बाप कोचिंग खेदे लगलन हे  आज के जुग जमाना में पढ़ाई बड़ जरूरी हे इ बात दुनिया जहान मानऽ हे  बाकि एकर मतलब इ नऽ हे कि पढ़ाई लेल कोचिंग बड़ जरूरी हे  बिना कोचिंग के लइकन पढ़ाई नऽ कर सकऽ हथन इ बात नऽ हे  बाकि देखा देखी के बेमारी अइसन हे कि एकरा बिना रहलो कहां जा हे इ कनकनी में भी भोरे भोरे नन्हका से लेके बड़कन लइका लइकी कोचिंग करइत आवइत जाइत भेंटा जा हथ  शहर तो शहर दूर दराज के गांव में भी इ नजारा देखे ला मिलऽ हे  कोचिंग में लइकन तरा ऊपरी  ढेर कोचिंग में तो मास्टरजी माइक से पढावऽ हथन  अब कोचिंग में पढेवाला लइका के समझ में आवे तो समझ में नऽ आवे तो उनकर माय बाप के पइसा तो ढिला करहीं पड़ऽ हे  बहुत पहिले सिविल सेवा लोक सेवा मेडिकल इन्जिनियरिंग के तइयारी लेल बड़े बड़े शहर में अंगुरी पर गिनल गोथल कोचिंग संस्थान होवऽ हल जहां सबके जाना बस के बात नऽ हल  अब तो हालत इ हो गेलक हे कि कउन चीज लेल कोचिंग कहां नऽ खुलल हे खाली पास में पइसा रहे के चाही  हम कउनो कोचिंग के नाम लेके केकरो से दर दुश्मनी मोल न लेवल चाहऽ ही बाकी एगो बात जरूर कहल चाहऽ ही  मैट्रिक परीक्षा पास करइते जिनकरा भीर पइसा हे उनकर गार्जियन से लेके लइका लइकी के कोटा के बेमारी सतावे लगऽ हे  ढेर तो बिना कॉलेज के पढ़ाई करले राजस्थान के कोटा जाके इन्जिनियरिंग आउ मेडिकल के तैयारी लेल कमर कस के भीड़ जा हथन  ओकर परिणाम अइसनो होवऽ हे कि कोचिंग के पढ़ाई से प्रतियोगिता परीक्षा में तो लइका सफल हो जाहे बाकि इन्टर के परीक्षा में लटक जाहे  इ हम कउनो मनगढ़ंत बात न कर रहली हे केतने के साथे अइसन घटना घट चुकल हे  अब तो कोचिंग के बेमारी कपार से लेके गोड़ तक धर लेलक हे  इ जंजाल से निकल पाना मोस्किल लगऽ हे  कोचिंग के इ बेमारी से इस्कूल कॉलेज के पढ़ाई दिन पर दिन चौपट हो रहल हे  जउन इस्कूल कॉलेज में लइकने नऽ रहतन तऽ मास्टरजी बेंच कुरसी के तो नऽ पढौतन  अब कोचिंग जरूरी हे कि नऽ हम इ बहस में नऽ पड़ के एतने बात कहल चाहऽ ही कि कोचिंग के पढ़ाई से बेसी जरूरी हे इस्कूल के पढ़ाई  चलते चलते गार्जियन सभे से हम्मर एतने निहोरा हे कि तू पहले अप्पन बेटा बेटी के इस्कूल कॉलेज भेजऽ ओकर बादे जरूरत मोताबिक कोचिंग धरावऽ  हम्मर इ बात निमन लगे तब मानऽ आउ नऽ तऽ जउन मन करे उहे करऽ  हमरा तरफ से कउनो जोर जुलूम के बात नऽ हे  अभी एतने प्रकाशित प्रभात खबर मगही दूरा दलान पुराना भीती गिरऽ हे नया भीती उठऽ हेसुमंत मगही लेखक लइकाई में जउन खेल लइकन पहिले खेलऽ हलन अब कहां अब तो सभे कुछ एतने नऽ तेजी से बदल रहल हे कि कुछ थाहे पता नऽ चलऽ हे  खान पान रहन सहन पेन्हावा ओढ़ावा के साथे साथे खेल भी बदल गेल  अब तो अलहेला से अलहेला लइकन मोबाइल के गेम खेले लगऽ हे  डेगा डेगी देवे लगल तऽ हाथ में ढांय ढूसूम करेवाला बंदूक चाही घर से बहराय लगल तऽ बैट बॉल पहिले इ सब हल कहां हमरा निमन से इयाद हे कि लइकाई में दोसर खेल के साथे घुघुआ माना के खेल खेलऽ हली  दादा दादी नाना नानी माय बाबूजी के गोड़ पर चढ़ के इ खेला खेलल जा हल आउ एगो मगहिया गीत गावल जा हल  उ गीत हमरा पूरा पूरी इयाद तो नऽ हे बाकि जेतना इयाद हे ओतना इ कि घुघुआ माना उपजे धाना नया भीती उठऽ हे पुराना भीती गिरऽ हे  उ घड़ी बात भेजा में नऽ घुंसऽ हल कि इ नया भीती उठऽ हे पुराना भीती गिरऽ हे के माने मतलब आखिर का होवऽ हे अभीओ कन्फूजन हे  बाकी पुरान साल अब जाएवाला हे आउ नया साल एकदम से दुहारी पर खाड़ हे  इ पुराना के जाना आउ नया के आना प्रकृति के नियम हे  जउन जलम ले हथ उ अजर अमर नऽ हो जा हथन मरना जरूरी हे  जइसे दिन तारीख साल बदलऽ हे जइसे देह के पुरान कपड़ा बदलऽ हे जइसे दिन आउ दुनिया बदलऽ हे कहूं नया भीती उठऽ हे पुरान भीती गिरऽ हे के माने मतलब इहे तो नऽ हे  जेतना हमरा बुझा हे लगऽ तो इहे हे  अपने के दिल के बात हम का जानी बाकि अपन्नहीं सभे के भी इहे लगऽ होएत  अब साल हमन्नहीं सभे से विदा हो रहल हे तऽ एकरा लेल बेसी उदास होवे के कउनो बात नऽ हे  काहे से कि एक दन्ने जउन विदा हो रहल हे तऽ दोसरा दन्ने नया साल आ भी तो रहल हे  हमनी के चाही कि पुरान साल के निके सुखे विदाई देई ओहईं नया साल के स्वागत में कउनो कोर कसर नऽ छोड़ी  साल में जउन काम पूरा नऽ हो सकल ओकरा पूरा करे लेल कम्मर कस के लग जाई  नया साल में कुछ न कुछ नया सोंची  खाली अपना ला नऽ घर परिवार देश आउ दुनिया ला  समय हे जउन रूके के कभीओ नाम नऽ लेवऽ हे  चलते चलल जा हे  हमनी के भी समय के साथे चले के आदत डाले के चाही तब्बे विकास के चक्का घुमत आउ नऽ तऽ हाथ पर हाथ धरला से काम नऽ चलत  नया साल आवत आउ दिन बाद इहो पुरान साल बनके चल जाएत  आवऽ हमनी सभे कोई मिलजुल के नया साल के स्वागत करि  स्वागत अइसन कि जेकरा से दोसर कोई के कोई तरह के तकलिफ नऽ होवे  मुरगा मोसल्लम खा पीके कानफाड़ू आवाज में डीजे बजैला से निमन हे पहली जनवरी के घर में चद्दर टान के सुतल रहिहऽ  नया साल में दुनिया भर के लोग सुख आउ शान्ति से रहथन इ बात के कामना मिलजुल के करि जा  अपने सभे मगहिया भाई बहिन के हमरा तरफ से नया साल के ओड़िया खंचिया से बधाई प्रकाशित प्रभात खबर मगही दूरा दलान दिन पर दिन काहे खतम हो रहल हे मगहिया माटी के महकसुमंत मगही लेखक अप्पन देश भारत गाँव के देश हलक जहाँ भारतमाता के जान प्राण रचऽ बसऽ हल  आझो बेसी करके अदमी जन गाँवे में रहऽ हथन बाकी इ बात सही हे कि आज कमोबेस सभे कोई मौका देखइते शहर के दउड़ लगावल चाहऽ हथन  मगहिया माटी एकरा से अछूत नऽ हे  खेती बारी के हालत दिन पर दिन खराब होते जा रहल हे  अब एकर बजह चाहे जउन होवे बाकी इ बात सच हे  आबादी भी एतने नऽ तेजी से बढ़ल हे कि गाँव के अदमी के खाली खेती करला से पेट न भरेवाला हे  इ चलते काम के खोज में गाँव के नौजवान दोसर शहर के दउड़ लगा रहलन हे  अब अप्पन देश के कउन कउन शहर के नाम गिनती करवावी जहाँ मगहिया अदमी रह के काम न करऽ हथन  दिल्ली कोलकता हरियाणा पंजाब सूरत अहमदाबाद मुम्बई गोवा होवे कि दक्षिण आउ पूरब भारत औरो शहर जहाँ मगध के रहबईया मगहिया भाई बहिन नऽ भेंटा जैतन  ढेर तो अइसनो हथन जे अप्पन जगह जमीन लेके जहाँ काम करऽ हथन ओहईं बस भी गेलन  ममला उलट गेल  अब उनकरा लेल उनकर बाप दादा के गाँव परदेश हो गेल जहाँ कभी कभार बिआह शादी इया फिन परब त्योहार पर सप्पर के आवऽ हथन  जउन मगध के माटी नेपाल के राजकुमार के भगवान बुद्ध बना देलक आज केकर नजर गोजर लग गेल जे ई हालत हो गेल  एतने बात नऽ हे  गाँव के जउन मरद इया मेहरारू छोटहनो नौकरी करे लगलन बाल बच्चा लेके शहर सोझ हो गेलन  इ चलते आज गाँव के केतने घर में ताला झूल रहल हे  अब इ विकास हेऽ कि गाँव के विनाश बात पूरा पूरी भेजा में नऽ घुसऽ हे  माटी के सोंध महक गाँव में बसऽ हे न कि शहर में  शहर एकदम से बनावटी हे कंक्रिट से बनल घर गली नली सब बनावटी  इहाँ न तो सावन के फुहार हे आउ न वसंत के बहार  बस भाग दउड़ भरल जिनगी  केकरो भीर बइठ के गलबात करे के फुर्सत कहाँ हे कुछ खलिया समय भेंटाएल भी तऽ टी०वी० देखला से मन भरे तब तो  जउन घर में इन्टरनेट हे तब तो ओकरे में जखनी समय भेंटायल बस फूल पर मकरंद चूसईत भौरवा नियन लपटाएल रहऽ  सभे कुछ हे उहाँ आउ कुछ नऽ हे तऽ उ हे माटी के महक  अब धीरे धीरे ई बेमारी गाँव के भी धरले जा रहल हे  गाँव के बगईचा बूढ़वा बर पीपर सरकारी कुइंया महतो जी के दलान खोजले कहूँ में भेंटा हे  शहर से तो इ सभे कुछ गदहवा के सिंघ लेखा शुरूमे से गायव हे  समाज परिवार रिश्ता नाता तेजी से दरक रहल हे  न कोई सुख के साथी आउ न कोई दुख के हरता  सब के सब अपने में मगन  सूरूज ढलते केमाड़ी भीड़क जा हे  आगे पर आउ कइसन दिन आवे वाला हे कहना मोस्किल हे  सुन तो इहाँ तक रहली हे कि अब लोग अप्पन टिकस अंतरिक्ष आउ चाँद पर रहे लेल बुकिंग करवा रहलन हे  सोंचला पर कपार घिरनी लेखा घुमे लगऽ हे  आउ बेर बेर घुमा फिरा क मन में एक्के बात आवऽ हे कि दिन पर दिन काहे खतम हो रहल हे मगहिया माटी के महक  प्रकाशित प्रभात खबर मगही दूरा दलान उज्जर फूल गंगा मइया के लहरा नियन लहरा मार रहल हेसुमंत मगही लेखक अप्पन देश भारत शुरूमे से कृषि प्रधान देश रहल हे जहां आझो बेसी करके रहबइया खेती बारी करके अपना साथे साथे अप्पन पूरा परिवार के पेट पाल रहलन हे  अप्पन राज्य बिहार के भी अप्पन देशेवाला हाल हे  इ बात जान सुन के हमरा अजगुत लगऽ हे कि बिहार से बाहरे काम के खोज में जाएवाला ढेरे लोग उहां भी खेती के काम करऽ हथन  जउन हिसाब से दिन पर दिन विज्ञान तरक्की करलक हे सच पूछऽ तऽ उ हिसाब से खेती बारी आझो पछूआएल के पछूआएले हे  नौवां दसवां में भूगोल के किताब में पढ़ऽ हली कि भारत के कृषि पिछड़ेपन के बड़कन कारण में एगो बड़का कारण ई भी हे कि भारतीय किसान मौनसून के साथे जुआ खेलऽ हथन  उ घड़ी बात पूरी पूरी समझ में नऽ आवऽ हल  आझो जहां तक हमरा बुझा हे भारतीय किसान बेसी करके मौनसून पर निर्भर करऽ हथन  जिनकरा भीर पटवन के साधन नऽ हे उनकर तो मजबूरी हे बाकि जिनकरा भीर साधन हेऽ भी ओहू मौनसून के इंतजार करऽ हथन जेकर परिणाम इ होवऽ हे कि समय पर खेती के काम नऽ होवे से पूँजी पगहा लगलौला के बादो अनाज के पैदा कम जा हे  निमन पैदावार लेल इ बड़ जरूरी बात हे कि समय से पहिले चेत किसान  जउन किसान समय से पहिले सोंच विचार के काम नऽ करऽ हथन उनकर खेती निमन नऽ होवऽ हे  अप्पन राज्य बिहार के मुख्य फसल खरीफ हे जेकरा में धान आउ मकई के खेती सग्गर प्रमुखता से करल जा हे  इ बच्छर मजगर बरसात नऽ होवे से किसान सभे के परेशानी अब बढ़ेवाला हे  मकई लगावे के समय में बेसी पानी होवे से मकई के नुकसान पहुंचल से पहुंचल अब दोसरा तरफ भर सावन रिमझिम फुहार न बरसे से खेत में रोपाएल धान में उ हरिअरी न आ सकल जे आवे के चाहऽ हल  ई बेर पानी कम बरसे से अहरा पोखरा नाहर पईन सब धोखा दे देलन  ढेर जगह पर तो इ भादो के महीना में धान के खेत डंराट खुल रहल हे  आउ धान अइसन फसिल हे जेकरा खूब पानी चाही  एगो मगहिया कहउत बड़ प्रचलित हे  उ ई कि धान पान रोजे नेहान  अब जउन मौनसूने दगा दे देलक तब बेचारे किसान का करथन  बेसी दिन ऊपरे के पानी न बरसे से डिजल मोटर के पानी खेत में टीक कहां पावऽ हे अब तो टाड़ टिकर पर कासी के उज्जर फूल भी गंगा मईया के लहरा नियन लहरा मार रहल हे  अइसन में बरसात बूढाए के लक्षण साफ देखाय लगल हे  काहे से कि रामचरितमानस में भी बाबा तुलसीदास भी भगवान श्रीराम के मुंह से कहवौलन हे फूले कास सकल महि छाई  जनु बरषा कृत प्रगट बुढाई  अब खेत में लहलहाइत धान पानी नऽ बरसे से मुआर बन जाए तब किसान के लगल पूंजी पगहा खत्म हो जाएत  निमन निमन गांव में आझो अंगुरी पर गिनल गोथल दू चारे किसान हथन जिनकरा पास पटवन के निमन साधन मौजूद हे आउ उ मौनसून के साथे जुआ नऽ खेलऽ हथन बाकी बेसी करके किसान आझो खेल रहलन हे मौनसून के साथे जुआ  प्रकाशित प्रभात खबर मगही दूरा दलान अप्पन स्वार्थ में अदमी का का करतूत नऽ कर रहलन हेसुमंत मगही लेखक घोर कलयुग चल रहल हे आउ इ कलयुग में बड़ी कुछ अइसन हो रहल हे जेकरा देख सुन के इहे लगऽ हे कि अब दुनिया बेसी दिन नऽ रहत  ढेरे कुछ उल्टा पल्टा हो रहल हे  बाबा तुलसीदास कवितावली में कलिकाल के वर्णन करईत लिखलन हे खेती न किसान को भिखारी को न भीख बलि बनिक को बनिज न चाकर को चाकरी  एकदम से सच हो रहल हे  आज के किसान खेती के काम छोड़ के दोसर धंधा करे लेल बेहाल हथ  पाँच हजार के नौकरी भेंटा जाए उ भल बाकि पाँच बिघा जमीन पर खेती करना पहाड़ बुझा हे  गांव देहात के खेत में काम करेवाला मजूर बड़ी मोस्किल से मिलऽ हथन  बेसी करके मजूर परदेस कमा रहलन हे  भले उ उहां ईंटा भट्ठा पर काहे न रहथन  नगदा नगदी भेंटा तो जा हे  मजूर के टाना टानी हे से तो हईए हे  दिन पर दिन बरसात के हालत भी खराब हो रहल हे  पुरान कहउत हल सावन से दुब्बर भादो  माने जउन बच्छर भर सावन झमाझम बदरी बरसऽ हल बुझऽ भर भादो खेत से लेके गल्ला गल्ली कादो में सनाएल रहऽ हल  आउ तो आउ हथिया नक्षत्र में अइसन झंकसी लगावऽ हल कि अदमी मारे डर के खाय पीए के समान के साथे जारन झूरी गोइठा अमारी पहिलहीं से जामा करके रख ले हलन  का पता केतना दिन पानी न खुले आजकल इ बात खिस्सा कहानी से बेसी कुछो न लगऽ हे  अब तो हथिया का कभीओ एतना नऽ पानी बरस जा हे कि तुरते में बाढ आ जाहे  दुनिया के केतना देश में इ हो चुकल हे  अपनो हिंआ इ हो रहल हे  आझो उ पुरान कहउत सामने हेऽ बाकि माने मतलब एकदम से उलट गेलक हे  जउन तरह से इ बेर सावन महीना किसान सभे के धोखा देलक ओहि हाल भादो के भी अब ले लग रहल हे  अइसन रउदा उगऽ हे कि किसान आसमान दन्ने टकटकी भी का लगौथन  दू चारो कतरा बदरी आसमान में रहे तब तो ई कलयुग के प्रभाव हे कि हमनी के करनी के फल इहे बात गौर करे जुकुत हे  अप्पन स्वार्थ में अदमी का का करतूत नऽ कर रहलन हे  जंगल के पेड़ काटलन से काटलन गांव घर के के पीपर बर नीम उजाड़ के रख देलन  नदी के बालू राते दिने खाली ट्रक ट्रैक्टर से नऽ डम्फर से ढोवा रहल हे  पहाड़ तक के अदमी काट के तलाब बना देलन  एतना पर भी संतोख न हे  अदमी राते दिने प्रकृति के अस्मत लूटे पर पड़ल हथन  अइसन में बेचारा ई कलयुग के का दोष जउन जंगल पहाड़े पर आफत आ गेल तऽ समय पर पानी कइसे बरसत  प्रकृति से खेलवाड़ करे के दण्ड भोगे लेल हमनी तैयार रहऽ  समय पर पानी नऽ बरसला से खाली एकर असर खेतीए बारी पर नऽ पड़त  कल होके पीएवाला पानी पर भी आफत आवेवाला हे  अब ढेर लोग इ बात खुल के कहे लगलन हे कि तीसरका विश्वयुद्व अइसे तो होवे न करत बाकि होएत तऽ पानी के लेके ई बात पक्का हे  इ लेल खाली सोंच सोंच के कान कप्पार पीटे के जरूरत न हे  आवऽ हमनी सभे मिलजुल के प्रकृति के बचावऽ  प्रकाशित प्रभात खबर मगही दूरा दलान पानी के एक एक बूंद नियन होवऽ हे तोहर एक एक वोटसुमंत मगही लेखक लोकतंत्र के ताकत हेऽ वोट चुनाव के दिन अप्पन वोट जरूर दीहऽ  चुनावी विण्डोवा सग्गर कस के उठल हे  विधानसभा के चुनाव होवे ला तो खाली अप्पन बिहारे में हे बाकि समूले देश के नेता सभे के नजर इ चुनाव पर हे  चाहे उ देश के प्रधानमंत्री काहे नऽ रहथन आज के समय में राजनीति पर कुछो बोलना बड़ मोस्किल काम हे बाकि नऽ बोलला से पेट में दरद जे होवे लगऽ हे  इ चलते इ उठल चुनावी विण्डोवा में सभे कोई कुछ नऽ कुछ बोल जरूर रहलन हे  शहर तो शहर गाँव के दूरा दलान होवे कि सामूदायिक भवन गाँव के बगइचा होवे कि महादेथान बस दू चार अदमी जोरिऐलन कि चुनाव पर चर्चा शुरू हो जाहे आउ देखइत देखइत गरमा गरम बहस अइसन शुरू होवऽ हे कि टी०वी० चैनेल पर होवेवाला बहस भी फेल समझऽ  खुल के बोलऽ हथन  काहे से कि उहां समय के कउनो पावंदी तो हेऽ नऽ  जबले बोलते बोलते मुंह न पिरा जा हे बहस जारी रहऽ हे  अब तो गाँव घर के मेहरारू सभे भी दोहारी के ओटा पर मिल बइठ के खुल के चुनावी चर्चा करे लगलन हे  वोट देवे के दिन मरद से मेहरारू सभे में उत्साह बेसी रहऽ हे  नया सड़िया पेन्हले सिंगार पटार करके गोदिलवा लइका के लेले मतदान केन्द्र पर अइसे जा हथ जइसे उ अप्पन नइहरा जा रहलन हे  लाइन में लग के अप्पन वोट देवे के प्रतिक्षा घंटो करऽ हथन  अब तो चुनाव आयोग के तरफ से मतदान केन्द्र पर मतदाता सभे लेल आधारभूत जरूरत के सभे चीज रहऽ हे पीए लेल पानी मरद मेहरारू लेल अलगे अलगे शौचालय छहूरी में लाइन लगे लेल शेड हावा आउ निमन रोशनी लेल बिजुली निःशक्त सभे लेल रैम्प आउ शान्ति व्यवस्था लेल पुलिस के जवान भी मुस्तैदी से तैनात रहऽ हथन  एतने नऽ अब तो घरा घरी मतदाता पर्ची भी चुनाव आयोग हाथा हाथी चुनाव से पहिले बंटवा देवऽ हे  एतना सबकुछ करला पर भी मतदान के प्रतिशत अपना हिंआं दोसरा जगह से कम रहऽ हे इ लोकतंत्र लेल बड़ दुख के बात हे जेकरा पर सभे के मिल बइठ के विचार करल जरूरी हे  काहे से कि लोकतंत्र में मतदाता सभे लेल सबला बड़का हथियार उनकर अप्पन कीमती मत होवऽ हे  भले मतदाता इ बात नऽ समझथन बाकि सच हेऽ कि मतदाता सभे के एक एक वोट लाख टक्का के होवऽ हे  जे कोई वोट के दिन मन में इ सोंचऽ हथन कि एगो खाली हमरा वोट न देवे से का होतई इ उनकर भारी भूल हे  तोहर एक एक वोट पानी के एक एक बूंद नियन होवऽ हे जेकरा से समुन्दर भरऽ हे  वोट तोहर अधिकार हे एकर प्रयोग हर हालत में करल जरूरी हे  अब अप्पन वोट केकरा देवल जाए एकरा लेल अभी सभे मतदता भीर समय हे  निमन से सोंच समझ के अप्पन वोट ओकरा दीहऽ जे चुनाव जीतला पर विकास के काम करथन  समय बेसमय सुख दुख में तोहर साथे रहथन  जात पात धरम सम्प्रदाय सब झूठ के देखावा हे  एकरा से ऊपरे उठ के इ बेर सभे मगहिया भाई बहिन अप्पन वोट एक एक कीमती वोट देथिन हमरा अपने सभे से इहे निहोरा हे  प्रकाशित प्रभात खबर म्गही दूरा दलानपितरपख मेला गयाजी के शान हेसुमंत मगही लेखक गयाजी अप्पन बड़ पुरान धार्मिक आउ ऐतिहासिक शहर हे जेकर चर्चा रामायण महाभारत से लेके आउरो केतने ग्रंथ में भेंटा हे  आज भले दुनिया के लोग गयाजी के बोधगया के नाम से बेसी जान रहलन हे  बोधगया में भगवान बुद्ध के ज्ञान भेंटाएल हल आउ इहाँ सलो भर विदेशी पर्यटक के आना जाना बनल रहऽ हे  बाकि सच तो इ हे कि गयाजी के आन बान आउ शान हे पितरपख मेला  जउन दादा राज से लगते आ रहल हे  इ मेला कहिंआ से लग रहल हे एकर दिन ठेकाना न तो इतिहास के पन्ना में हे आउ न कउनो ग्रंथ एकर बखान करऽ हे  इ अजगुत के मेला हे जे हरेक साल आसीन महीना के कृष्णपक्ष में पन्द्रह दिन लगऽ हे  इहे पन्द्रह दिन पितरपख के नाम से जानल जाहे  इ घड़ी पूरा गयाजी मीनी भारत बनल रहऽ हे  अलगे अलगे वेश भूषा में सभे प्रदेश के मरद मेहरारू इहाँ अप्पन पितरन के पिण्डदान देवे लेल पहुंचऽ हथन  पड़ोसी नेपाल देश से भी ढेरे पिण्डदानी इहां आवऽ हथन  विगत कुछ बच्छर से प्रवासी भारतीय भी दुनिया के अलगे अलगे देश से गयाजी आ रहलन हे  मृत आत्मा के प्रति अइसन सम्मान साईते कउनो दुनिया के देश में देवल जाईत होएत  कुछ लोग एकरा आस्था आउ विश्वास के परब कहऽ हथन तऽ कुछ एकरा अंधविश्वास से बेसी कुछो नऽ मानऽ हथन  बाकि गयाजी में पितरपख में उमड़ भीड़ देखला पर अइसन बुझा हे कि इ अंधविश्वास नऽ मृत आत्मा के प्रति आस्था आउ विश्वास के अइसन परब हे जेकरा दन्ने दिन पर दिन अदमी के रूझान बढ़ते जा रहल हे  अइसनो बात नऽ हे कि गयाजी आवेवाला सभे पिण्डदानी अनपढ़ मूरख गंवार रहऽ हथन  इमें ढेर पढ़ल लिखल विद्वान भी रहऽ हथन जउन इहाँ रह के पिण्डदान आउ तर्पण करऽ हथ  भारतीय धर्मशास्त्र में भेंटा हे कि अप्पन पितर के पिण्डदान करेवालन के लम्हर उमर बेटा बेटी यश बल सुख साधन धन धान्य स्वर्ग लक्ष्मी भेंटा हे  एतने नऽ पितर सभे के कृपा से सभे तरह के समृद्धि सौभाग्य राज्य आउ मोक्ष भेंटा हे आयुः पुत्रान यशः स्वर्ग कीर्ति पुष्टिं बलं श्रियम्  पशून् सौख्यं धनं धान्यं प्राप्नुयात् पितृपूजनम्  पिण्डदान करला से मन में जउन संतोख भेंटा हे ओकर बखान कागज के पन्ना पर न करल जा सकऽ हे  दुनिया के दोसरो देश में इ तरह के परम्परा रहल हे जेकर गोवाही आझो मिस्र के पिरामिड दे रहल हे  जउन जगह पर मरल के साथे उनकर प्रिय वस्तु के भी रखल जा हल जेकर अवशेष आझो भेंटा हे  ईसाई आउ इस्लाम धरम में इ तरह के प्रथा के प्रचलन आझो हे  अप्पन हिन्दू धरम में भी साधु सन्यासी के अंतिम संस्कार इ रीति से करल जा हे  माने मृत आत्मा के शान्ति लेल इ तरह के कामना करल जा हे  बाकि गयाजी के पितरपख मेला के बाते कुछ और हे  ढेर तो इहाँ पूरे सतरह दिन रह के पिण्डदान के विधान करऽ हथन  अभी पितरपख मेला चल रहल हे कान पर विश्वास न होवे तऽ एक बेर अपने आके देखथिन  हम अपना तरफ से नेओत रहली हे मन होवे तब आथिन अपने के गयाजी में स्वागत हे  प्रकाशित प्रभात खबर मपध॰ मासिक मगही पत्रिका सम्पादक श्री धनंजय श्रोत्रिय नई दिल्ली पटनापहिला बारह अंक के प्रकाशन विवरण ई प्रकार हइ वर्ष अंक महीना कुल पृष्ठ जनवरी फरवरी मार्च अप्रैल मई जून जुलाई अगस्त सितम्बर अक्टूबर नवंबर दिसंबर मार्च अप्रैल नवांक से द्वैमासिक के रूप में अभी तक मगही पत्रिका के नियमित प्रकाशन हो रहले ह  ठेठ मगही शब्द के उद्धरण के सन्दर्भ में पहिला संख्या प्रकाशन वर्ष संख्या अंग्रेजी वर्ष के अन्तिम दू अंक दोसर अंक संख्या तेसर पृष्ठ संख्या चउठा कॉलम संख्या एक्के कॉलम रहलो पर सन्दर्भ भ्रामक नञ् रहे एकरा लगी कॉलम सं॰ देल गेले ह आउ अन्तिम बिन्दु के बाद पंक्ति संख्या दर्शावऽ हइ  कुल ठेठ मगही शब्द संख्या अंक तक संकलित शब्द के अतिरिक्त ठेठ मगही शब्द असे ह तक अ आउ और जब भी जाड़ा में आवऽ हथिन हम्मर माय से ई फरमाइश करे में न चूकऽ हथिन कनेमा तनिक पिट्ठा त बनइहऽ सौंसे पूस निकल गेल हे अ पिट्ठा न खयली हे अ गुजगुजी खयला अइसन अइसन दुर्लभ खाय के चीज जेकर हमनी कहियो नामो न सुनली हल  दादी के बेमारी के समाचार सुन के बड़की फुआ अइलथिन हल  दादी गिर गेलथिन हल अर महीना भर से उनका खटिए पर सब कुछ होवऽ हल  अब एक तो बेमारी अ उपर से मिजाजपुर्सी करे वाला लोग के आवाजाही  मैया के भर दिन दम मारे के भी फुरसत न मिलऽ हल  मपध॰ अकिलगर अक्लमंद बुद्धिमान् जिअला पर एतना बेदरदी हल मगही समाज उनका ला अउ मरलो पर ओही हाल हे  सोना के लूट अउ कोइला पर छाप  हाय रे अकिलगर समाज  मपध॰ अनकठल अनकट्ठल अकथित फिर शुरू होएल कहाँ उठाऊँ कहाँ बिठाऊँ का खियाऊँ का पियाऊँ  सबरी किहाँ जइसे राम के आगमन  कविता के आगे समीक्षा के खुद कविता बने के अनकहल अनकठल अजगुत लचारी  मपध॰ अर आउ और दादी के बेमारी के समाचार सुन के बड़की फुआ अइलथिन हल  दादी गिर गेलथिन हल अर महीना भर से उनका खटिए पर सब कुछ होवऽ हल  अब एक तो बेमारी अ उपर से मिजाजपुर्सी करे वाला लोग के आवाजाही  मैया के भर दिन दम मारे के भी फुरसत न मिलऽ हल  मपध॰ अलचार लाचार देवघर में इनकर एगो खास दोकान हल जहाँ ई बरमहल मिठाई खा हलन  एकरे दुस्परभाव से किसोरे अवस्था में इनकर गला खराब हो गेल आ गाना गावे जुकुर न रह गेल  ई बात से इनका ढेर अफसोस भेल  गावे से निरास आ अलचार इनकर भाउक कलाकार रसे रसे बाँसुरी दने मुड़लक बाकि ओकर सुर भी इनका बान्हे में सफल न हो सकल  मपध॰ अवकाद औकात ऊ घड़ी हमरा अवकादे का हल बाकि जवान हली अउ मेहनत करे के ताकत अउ नीयत हल  एही से हमरा बड़का बड़का साहित्यकार के संगत में उठे बइठे आउ काम करे सीखे के जुगाड़ बन गेल हल  मपध॰ असंख असंख्य तबहियें न असमय के इनकर मिरतु पर दुखी राम चमार मोहम्मद तसलीम फलवला बगलगीर रामचंद्र साह बालचंद्र झा विनोद झा राजकुमार चौधरी चायवला आ जलेश्वर प्रसाद पानवला बिहार के असंख जनता के साथ आठ आठ आँसू बहौलन हल मपध॰ असिरबाद आशीर्वाद पाठक बाबा गीत कविता समीक्षा के जोद्धा हलन हम हली हिंदी कहानी के अखाड़ा के सिंकिया पहलवान  दुनो के रसता अलगे अलग  हमर भाग के बात  भाग के बात ई से कहइत ही कि हम कोई करम नहियों कइली तबहियों हमरा देवता के दरसन भेल असिरबाद मिलल  मपध॰ आ आउ और बचपन से इनकर सांत आउ गम्हीर विचार आ सोभाव के देख परिख के बाबू जी इनकर नाम शिव रखलन  गणित के समूचे इंतिहान में इनका सौ में सौ नंबर परापित होइत गेल  इनकर उदेस अपन जीमन में उँचगर आ सफल डाक्टर बने के हल  मपध॰ आजनम ताजिनगी इहे ओजह हल कि ई पटना के नाटकवली संस्था निर्माण कलामंच आ ओकर बाल साखा सफरमैना के आजनम सरगनई कैलन  मपध॰ इरिद गिरिद इर्द गिर्द आसपास मरीज लोग से छुटकारा पा के रात के दू बजे से भोरहरिया में फरीछ होवे तक ई सितार के अभेयास करऽ हलन  इनकर इरिद गिरिद रहनिहार लोग के नीन इनकरे सितार के परन टुकड़ा झाला आ मुरछना के सुर से टूटऽ हल  मपध॰ उँचगर ऊँचा गणित के समूचे इंतिहान में इनका सौ में सौ नंबर परापित होइत गेल  इनकर उदेस अपन जीमन में उँचगर आ सफल डाक्टर बने के हल  आखिर में दादा जी के विरासत काम आयल  जीत इनकर कलामंत अंगुरियन के भेल आ देखते देखते ई उँचगर आ झमठगर सितारवादक बन गेलन  गाना हारल आ बजाना जीत गेल  कुछ दूर बढ़के बइठ जाहे  एकबैग फुसफुसा हे देखहीं तो मंगरू भाई ऊ जे उँचगर आसन पर बइठल हउ उ कउन हउ चिन्हइत हहीं अनमन लगऽ हउ भैंसचरवा तुलसिये हउ अरे हाँ अभी हमनिये के टुकुर टुकुर देखइत हउ मपध॰ उठना बइठना ऊ घड़ी हमरा अवकादे का हल बाकि जवान हली अउ मेहनत करे के ताकत अउ नीयत हल  एही से हमरा बड़का बड़का साहित्यकार के संगत में उठे बइठे आउ काम करे सीखे के जुगाड़ बन गेल हल  मपध॰ ऊपरका ऊपर वाला अइसन महफिल में हमर कवन पूछ हल  हम तो पोंछ हली ओहू में छोटगर  हाल समाचार सोवागत के बाद सम्मेलन के ऊपरका कमरा में दरी पर बइठलन पाठक जी  मपध॰ एकबैग अचानक कुछ दूर बढ़के बइठ जाहे  एकबैग फुसफुसा हे देखहीं तो मंगरू भाई ऊ जे उँचगर आसन पर बइठल हउ उ कउन हउ चिन्हइत हहीं अनमन लगऽ हउ भैंसचरवा तुलसिये हउ अरे हाँ अभी हमनिये के टुकुर टुकुर देखइत हउ मपध॰ ओदा सूखल गीला सूखा साहित्य अउ संस्कृति के पंडित पुरुष के कलम के ताकत देखली तो हमरा निसा फटल  मन में एगो भरम हो गेल हल कि हमहूँ साहित्य के महारथी हो गेली हे  ई भरम पाठक जी के लेख पढ़ला पर अइसन छितराएल जइसे माथा पर ओदा सूखल लकड़ी के रखल बोझा के रस्सी अचानक टूट गेल होए अउ सब लकड़ी भहरा के हमर नाक मुँह हाँथ गोड़ पर गिर के सऊँसे देह छिल देलक होए  मपध॰ औचक अचानक अपन सोभाव के चलते औचक में शिव बाबू सुकरात आ विवेकानंद के विचार से ढेर परभावित हो गेलन  मपध॰ कटवइया काटने वाला जरी आवे वला कल के बारे विचारऽ वृक्षश्रेष्ठ तोहर पोकहा धूरी में मिल जइतो सब पत्ता झर जइतो खाली सुक्खल ठूँठ भर खड़ा रहवऽ कोय पुछनिहार नञ् बरहोगो नञ्  तब जे मन से टाँगी ले के अइतो आउ बउसाव भर काँट छाँट के घर ले जइतो  कोय नामलेवा तो बनइलऽ नञ् जे रोक सके  कटवइया के टाँगी पकड़ सको  मपध॰ कनेमा कनियाय जब भी जाड़ा में आवऽ हथिन हम्मर माय से ई फरमाइश करे में न चूकऽ हथिन कनेमा तनिक पिट्ठा त बनइहऽ सौंसे पूस निकल गेल हे अ पिट्ठा न खयली हे अ गुजगुजी खयला अइसन अइसन दुर्लभ खाय के चीज जेकर हमनी कहियो नामो न सुनली हल  बड़की चाची एही से उनका से खार खा हलथिन  उनकर एकलौती पुतोह के मुँह देखते अ नेग देतहीं ऊ फट से बोल पड़लथिन कनेमा तो बेसे गोरनार हो भौजी लेकिन नकिए तो एकर चापुट हो  अब पोता पोती नेपालिए न होतो त कहिहऽ  मपध॰ करना सीखना ऊ घड़ी हमरा अवकादे का हल बाकि जवान हली अउ मेहनत करे के ताकत अउ नीयत हल  एही से हमरा बड़का बड़का साहित्यकार के संगत में उठे बइठे आउ काम करे सीखे के जुगाड़ बन गेल हल  मपध॰ कलामंत कलाकार आखिर में दादा जी के विरासत काम आयल  जीत इनकर कलामंत अंगुरियन के भेल आ देखते देखते ई उँचगर आ झमठगर सितारवादक बन गेलन  गाना हारल आ बजाना जीत गेल  मपध॰ कवि कवियाँठ मगही पत्रिका ले के हम मगह के छोट बड़ कवि कवियाँठ लेखक अलेखक सबके दुआरी दुआरी ढनमना अइली  कार आउ कुत्ता वला हीं भी आउ सिरकी मड़ई वला हीं भी  लोग अपनइलन भी सतइलन भी घुमइलन भी छकइलन भी आउ भरमइलन भी  मपध॰ कहल अनकहल उनकर नाम रूप गुण जब हमरा इयाद आवऽ हे हम कह न सकी कि हमरा पर का गुजरऽ हे  बड़ नाम सुनली हल उनकर  कबहूँ साहित्यिक चरचा में सरधा के साथ नाम लेवइत आचार्य निशांतकेतु के मुँह से मार्कंडेय प्रवासी के कंठ से नचिकेता के घर में फिनो कुमारी राधा के आँख में कुछ कुछ कहल अनकहल भाव में  मपध॰ किंछार तोहरा सामने ने जे से तोहर पत्ता बहाड़ लेहो सुखलका आउ तूँ मसुआयल मन से देखते रह जाहऽ  काहे नञ् अपन नाया पत्ता के जोगा रख पावऽ हऽ  ई ले हिरदा के किंछार में विवेक के गंगाजल बहे दऽ तन के निर्मल करऽ मपध॰ कोंकड़ना सिकुड़ना संकुचित होना ई हमरा ठीक ठीक मालूम हे कि मरखाह भैंसा आगू से ढूँसा मारे हे आउ पीछे से भी पूँछी  आउ एक केहुनी मारऽ त कोंकड़ के बइठ जइतो  मपध॰ खार डाह जलन खाना डाह रखना बड़की चाची एही से उनका से खार खा हलथिन  उनकर एकलौती पुतोह के मुँह देखते अ नेग देतहीं ऊ फट से बोल पड़लथिन कनेमा तो बेसे गोरनार हो भौजी लेकिन नकिए तो एकर चापुट हो  अब पोता पोती नेपालिए न होतो त कहिहऽ  मपध॰ खिसोड़ना तुलसी दास जी नियन हम उनकर वंदना करऽ ही जे हमर बढ़ते कदम में लंघी मारे के नकाम कोरसिस कइलन आउ कामयाब नञ् होला पर फेर मुँह खिसोड़ के हमर खैरखाह के लाइन में खड़ा हो गेलन  मपध॰ गम्हीर गम्भीर बचपन से इनकर सांत आउ गम्हीर विचार आ सोभाव के देख परिख के बाबू जी इनकर नाम शिव रखलन  मपध॰ गहँकी ग्राहक जिअला पर एतना बेदरदी हल मगही समाज उनका ला अउ मरलो पर ओही हाल हे  सोना के लूट अउ कोइला पर छाप  हाय रे अकिलगर समाज  कोइला के सोना के भाव में बेचे खातिर गहँकी मूड़े के चक्कर चलावल जाइत हे  मपध॰ गाछ बिरिछ हे विशालकाय धेयान से देखऽ तोर आस पास भले नञ् बकि दूर दराज में कत्ते लोभनगर आउ सोहनगर छोट बड़ गाछ बिरिछ फरे फुलाय लगल हे  उनकर मिठगर फर के कोय सुग्गा लोलिआवे इया कौआ बेचारे सम भाव से निश्चल आउ निश्छल रूप में खड़ा रहऽ हथ  मपध॰ गारी गाली चाहे डाक्टर लाख मना कर दे हलन बच्चे की आँख में काजल नहीं लगाना डाक्टर के पीठ घुमैतहीं बड़की फुआ जनमौता के भर भर आँख काजर लगा के चार गारी डाक्टर के सुना दे हलथिन  मपध॰ गुजगुजी चावल के आटे की मोटी रोटी सेंककर दूध में भिगोई मीठी रोटी जब भी जाड़ा में आवऽ हथिन हम्मर माय से ई फरमाइश करे में न चूकऽ हथिन कनेमा तनिक पिट्ठा त बनइहऽ सौंसे पूस निकल गेल हे अ पिट्ठा न खयली हे अ गुजगुजी खयला अइसन अइसन दुर्लभ खाय के चीज जेकर हमनी कहियो नामो न सुनली हल  मपध॰ घाटना हलुआ अब एक तो बेमारी अ उपर से मिजाजपुर्सी करे वाला लोग के आवाजाही  मैया के भर दिन दम मारे के भी फुरसत न मिलऽ हल  कभियो आयल गेल के चाह पानी त कभियो बदली फुआ के एलान तनिक मैया ल सिंघाड़ा के हलुआ घाट दिहऽ त छोटकी बुढ़िया कल्हे से बकले हइ का जाने कौन चीज में प्राण अटकल हइ एकर  मपध॰ घूरा अरे तोहनी के बात मिक्सी अ फिक्सी ओने फेंक दे घूरा पर जाके दे दे सेर भर सवा सेर दाल हम मिनट भर में चटनी न कर देलियौ त कहिहें  सच्चे फुआ न खाली दाल पीस दे हलथिन बलुक पिट्ठा के सौंसे तामझाम भी अपन सिर पर उठा ले हलथिन  मपध॰ चपाट मूर्ख अनपढ़ निरक्षर पिछलगु तूँ रह गेलें बुधू चपाट के चपाटे अरे न जानऽ हें त सुन बी बी सी के मतलब होवऽ हइ बुद्धि वर्धक चूर्ण  जेकरा देहाती भाषा में खैनी कहल जा हइ अनपढ़ कहीं के  तूँ एकदम जाहिल जट्ट आउ खोदा मियाँ के लट्ठे रह गेलें मपध॰ चापुट चपटा बड़की चाची एही से उनका से खार खा हलथिन  उनकर एकलौती पुतोह के मुँह देखते अ नेग देतहीं ऊ फट से बोल पड़लथिन कनेमा तो बेसे गोरनार हो भौजी लेकिन नकिए तो एकर चापुट हो  अब पोता पोती नेपालिए न होतो त कहिहऽ  मपध॰ चाभना चबा चबा कर खाना रस निचोड़ना चूसना प्रेमपूर्वक सुस्वादु भोजन करना छककर खाना रसदार वस्तु या पान आदि खाना दूर दूर से ऊ अपन बउसाव भर नमी आउ खनिज लवण सोख सोख के तोरा सप्लाय करते रहल बकि कभी तोरा सन हरियरी नञ् चाभ सकल  मपध॰ चाह पानी अब एक तो बेमारी अ उपर से मिजाजपुर्सी करे वाला लोग के आवाजाही  मैया के भर दिन दम मारे के भी फुरसत न मिलऽ हल  कभियो आयल गेल के चाह पानी त कभियो बदली फुआ के एलान तनिक मैया ल सिंघाड़ा के हलुआ घाट दिहऽ त छोटकी बुढ़िया कल्हे से बकले हइ का जाने कौन चीज में प्राण अटकल हइ एकर  मपध॰ चिरँय चुरगुन तूहूँ दुनियाँ के झमठगर आउ बड़हन वटवृक्ष में गीनल जा बकि तोरा सबसे हमनीन नियन चिरँय चुरगुन के कुछ शिकवा शिकायत हे  जदि तोहर सकेत हिरदा में हमर ई बात पेस सके त हम्मर धन्न भाग हे मगही के वटवृक्ष हमनिन नियन चिरँय चुरगुन तोर कोय दुसमन नञ् हे  देखऽ ई बात सच हे कि हमनिन तोहर पोकहा के खा खा के कहैं न कहैं वीट कर देम  बकि ई बात भी सच हे कि ई वीट से भी तोहरे अकार के वटवृक्ष पैदा होवत चिरँय चुरगुन के अकार के नञ्  मपध॰ चुरगुन चुरगुनी चुरगुन्नी चिरगुन चिरगुन्नी चुगने वाले जीव चिड़िया छोटी चिड़िया हे मगही के वटवृक्ष हमनिन नियन चिरँय चुरगुन तोर कोय दुसमन नञ् हे  देखऽ ई बात सच हे कि हमनिन तोहर पोकहा के खा खा के कहैं न कहैं वीट कर देम  बकि ई बात भी सच हे कि ई वीट से भी तोहरे अकार के वटवृक्ष पैदा होवत चिरँय चुरगुन के अकार के नञ्  हमर कहे के मतलब ई हे कि तोहर पोकहा के चुगेवला चुरगुन भी तोहरे संतति ले काम कर रहल हे  मपध॰ छट्ठी छिल्ला जे फूल टूटऽ हल से बड़कीए फूआ पर चढ़ऽ हल  का छट्ठी छिल्ला अ का कोई भतीजा के सतइसा कभियो कान के झुमका नेग के मिलल हल त कभियो हाथ के कंगना  मपध॰ छोट बड़ गाछ बिरिछ हे विशालकाय धेयान से देखऽ तोर आस पास भले नञ् बकि दूर दराज में कत्ते लोभनगर आउ सोहनगर छोट बड़ गाछ बिरिछ फरे फुलाय लगल हे  उनकर मिठगर फर के कोय सुग्गा लोलिआवे इया कौआ बेचारे सम भाव से निश्चल आउ निश्छल रूप में खड़ा रहऽ हथ  मगही पत्रिका ले के हम मगह के छोट बड़ कवि कवियाँठ लेखक अलेखक सबके दुआरी दुआरी ढनमना अइली  कार आउ कुत्ता वला हीं भी आउ सिरकी मड़ई वला हीं भी  लोग अपनइलन भी सतइलन भी घुमइलन भी छकइलन भी आउ भरमइलन भी  मपध॰ जट्ट जट्ठ अपढ़ जाहिल मूर्ख जाहिल जट्ट तूँ रह गेलें बुधू चपाट के चपाटे अरे न जानऽ हें त सुन बी बी सी के मतलब होवऽ हइ बुद्धि वर्धक चूर्ण  जेकरा देहाती भाषा में खैनी कहल जा हइ अनपढ़ कहीं के  तूँ एकदम जाहिल जट्ट आउ खोदा मियाँ के लट्ठे रह गेलें मपध॰ जमाकड़ा भीड़ भाड़ अनेक लोगों का जमघट बेतरतीब या बेजरूरी भीड़ हम्मर पढ़ाय लिखाय तो एकदम चौपट हो गेल हल रात दिन लोग के आवाजाही घर में कोय एकांत कोना भी न बचऽ हल  रात तो रात चार बजे भोरे से फुआ के भजन शुरू हो जा हल से अलग जै सियाराम जै जै सियाराम  हे भगवान दुनियाँ भर के बूढ़ा बूढ़ी के जमाकड़ा हमरे घर में काहे हइ भला  मपध॰ जहमा तहमा जहाँ तहाँ अपने के ई कहानी हंस ला एकदम उपयुक्त हे  हिंदी में अनुवाद करके ई में भेज दा  जहमा तहमा मगही के छौंक रहे दीहऽ  मपध॰ जानल मानल सह संपादक के रूप में अब हमनी के साथ दू जानल मानल नउजवान हस्ती अरुण हरलीवाल आउ मिथिलेश प्र॰ सिन्हा जुड़ रहलन हे  भगमान उनका ताकत आउ समझ देथ कि ऊ पत्रिका के छती पूरा कर सकथ  नवादा जिला के डी एस पी सहित अनेक जानल मानल लोग ई अवसर पर पधारलन  मपध॰ जाहिल जट्ट जाहिल जट्ट खुदा के तूँ रह गेलें बुधू चपाट के चपाटे अरे न जानऽ हें त सुन बी बी सी के मतलब होवऽ हइ बुद्धि वर्धक चूर्ण  जेकरा देहाती भाषा में खैनी कहल जा हइ अनपढ़ कहीं के  तूँ एकदम जाहिल जट्ट आउ खोदा मियाँ के लट्ठे रह गेलें देख मंगरुआ तोहर बात सुनके हमर तरवा के लहर कपार पर चढ़ जा हउ बार बार जाहिल जट्ट कहके बुरबक बना रहले हें जब हम पढ़ऽ हली त गुरुजी हमरा गोबर गणेश कहके बोलावऽ हलन  मपध॰ जुआनी अपन जुआनी के बात सोंच सोंच के नञ् नितरा  मपध॰ जेहनगर इहे कारन हल कि शिव बाबू भी हरमेसा जेहनगर विदेयारथी के पीठ नीक तरी ठोकऽ हलन आऊ लोग के आगे बढ़ावे में तनिको कसर कभी न छोड़लन  मपध॰ जोड़ीदामा जोड़ीदम्मा मगही पत्रिका ले के हम मगह के छोट बड़ कवि कवियाँठ लेखक अलेखक सबके दुआरी दुआरी ढनमना अइली  पत्रिका परिवार भी बन गेल  आजीवन सदस्य भी मिललन हितचिंतक भी आउ सदस्य भी  सलाहकार भी मिललन जोड़ीदामा भी सहजोगी भी मिललन परजीवी भी  मपध॰ जौरे एक साथ इकट्ठा बुरबक कहीं के  रह गेलें देहाती भुच्चर के भुचरे  एतनहूँ न बुझाइत हउ कि हमरा जौरे रहमें त भुलइमे कइसे मपध॰ झाला झाबा सितार या बीन की झंकार झंकृत ध्वनि में बजाया गया एक विशेष धुन मरीज लोग से छुटकारा पा के रात के दू बजे से भोरहरिया में फरीछ होवे तक ई सितार के अभेयास करऽ हलन  इनकर इरिद गिरिद रहनिहार लोग के नीन इनकरे सितार के परन टुकड़ा झाला आ मुरछना के सुर से टूटऽ हल  मपध॰ टगना टुगना एक रात जब सौंसे घर सूत गेल हल अ हमनी भी सूते के तैयारी कर रहली हल बड़की फुआ शॉल लपेटते टगते टुगते हमनी के कोठरी में अइलथिन अ मैया के नगीच जाके फुसफुसाए लगलथिन  मपध॰ टाँगी जरी आवे वला कल के बारे विचारऽ वृक्षश्रेष्ठ तोहर पोकहा धूरी में मिल जइतो सब पत्ता झर जइतो खाली सुक्खल ठूँठ भर खड़ा रहवऽ कोय पुछनिहार नञ् बरहोगो नञ्  तब जे मन से टाँगी ले के अइतो आउ बउसाव भर काँट छाँट के घर ले जइतो  कोय नामलेवा तो बनइलऽ नञ् जे रोक सके  कटवइया के टाँगी पकड़ सको  मपध॰ ठिसुआना बड़की चाची एही से उनका से खार खा हलथिन  उनकर एकलौती पुतोह के मुँह देखते अ नेग देतहीं ऊ फट से बोल पड़लथिन कनेमा तो बेसे गोरनार हो भौजी लेकिन नकिए तो एकर चापुट हो  अब पोता पोती नेपालिए न होतो त कहिहऽ  अरे नाक तो हमनी के खानदान में हइ नेमू रख द त दू टुकड़ा हो जाय जाके  फुआ के बात सुनतहीं सब मेहमान हँसे लगलथिन हल  इधर बड़की चाची ठिसुआल नियन होके भुनभुनाए लगलन हल  मपध॰ ठोलियाना ठोल या ठोर मारना हमर कहे के मतलब ई हे कि तोहर पोकहा के चुगेवला चुरगुन भी तोहरे संतति ले काम कर रहल हे  तूँ खाली ई बात से ओकरा अपन आस पास नञ् फटके देइत हऽ कि ऊ तोहर पोकहा ठोलियावे लगत भले तोर पोकहा पिलुआ जाय  मपध॰ डँहुँड़ी दे॰ डँहुड़ी अजी महराज कोय तोहर पाँच गो डहुँड़ी तोड़ लेलकइ आउ घर चल पड़तइ त जब तक ऊ डँहुड़िया जरा नञ् देतइ तब तक लोग बाग नञ् पुछथिन कि ई बर के डहुँड़ी कहाँ से लइलऽ हऽ हो अइसन तो नञ् हो जइतइ कि लोग बाग के विवेक बुद्धि मरल हइ कि ऊ तोहर डहुँड़िया बारे में पुछथिन कि आम के डँहुँड़ी कहाँ से लइलऽ  मपध॰ डहुँड़ी दे॰ डँहुड़ी अजी महराज कोय तोहर पाँच गो डहुँड़ी तोड़ लेलकइ आउ घर चल पड़तइ त जब तक ऊ डँहुड़िया जरा नञ् देतइ तब तक लोग बाग नञ् पुछथिन कि ई बर के डहुँड़ी कहाँ से लइलऽ हऽ हो अइसन तो नञ् हो जइतइ कि लोग बाग के विवेक बुद्धि मरल हइ कि ऊ तोहर डहुँड़िया बारे में पुछथिन कि आम के डँहुँड़ी कहाँ से लइलऽ  मपध॰ ढनकना मारा मारा फिरना बेसहारा भटकना चलना बुलना कोय सुनतन त केतना तरस आत उनका कि पंद्रह साढ़े पंद्रह हजार के बन्हल मासिक पगार छोड़ के सहर सहर गाँव गाँव गली गली दुआरी दुआरी ढनकल चलली हम  जहें साँझ ओहें बिहान  मपध॰ ढनमनाना मगही पत्रिका ले के हम मगह के छोट बड़ कवि कवियाँठ लेखक अलेखक सबके दुआरी दुआरी ढनमना अइली  कार आउ कुत्ता वला हीं भी आउ सिरकी मड़ई वला हीं भी  लोग अपनइलन भी सतइलन भी घुमइलन भी छकइलन भी आउ भरमइलन भी  मपध॰ ढूँसा मारना ई हमरा ठीक ठीक मालूम हे कि मरखाह भैंसा आगू से ढूँसा मारे हे आउ पीछे से भी पूँछी  आउ एक केहुनी मारऽ त कोंकड़ के बइठ जइतो  मपध॰ तेजगर तेज हमर अपन विचार से ई लोकगीत मानव हिरदा के प्रकृत भावना सब के तन्मयता के तेजगर अवस्था के गति हे  मपध॰ तेहाई तिहाई हरमेसा ऊ अपन गणितवला दिमाग से रंग बिरंग के तेहाई अपने बना के सितार पर उतारइत रहऽ हलन  संगीत के भीतर जे सास्वत नया रस हे ओकरे सवाद ई बरमहल ले हलन  मपध॰ दवा बीरो ई तरी गाना बजाना के साथ दवा बीरो वला विग्यान में दिलचस्पी शिव बाबू के विरासत में मिलल  देखते देखते दवा बीरो में भारत के चोटी के डाक्टर लोग में इनकर स्थान सुरच्छित हो गेल  मपध॰ दुनियाँ दुनिया हम्मर पढ़ाय लिखाय तो एकदम चौपट हो गेल हल रात दिन लोग के आवाजाही घर में कोय एकांत कोना भी न बचऽ हल  रात तो रात चार बजे भोरे से फुआ के भजन शुरू हो जा हल से अलग जै सियाराम जै जै सियाराम  हे भगवान दुनियाँ भर के बूढ़ा बूढ़ी के जमाकड़ा हमरे घर में काहे हइ भला  मपध॰ धूरी धूलि हे वृक्ष श्रेष्ठ बरहोग वला ई बात के हम छाती पर पत्थल धर के बरदास कर लेही बकि अब जे तोहर सोहामन सोहामन ललहुन ललहुन मिठगर मिठगर अनेक पोकहा पक पक के पिलुआ रहल हे धूरी में लोट रहल हे आउ तूँ साख पर पाँखी नाक पर मक्खी नञ् बैठे दे रहलऽ हे ई बात हमर बरदास से बाहर हे  जरी आवे वला कल के बारे विचारऽ वृक्षश्रेष्ठ तोहर पोकहा धूरी में मिल जइतो सब पत्ता झर जइतो खाली सुक्खल ठूँठ भर खड़ा रहवऽ कोय पुछनिहार नञ् बरहोगो नञ्  मपध॰ नामलेवा नाम लेने वाला जरी आवे वला कल के बारे विचारऽ वृक्षश्रेष्ठ तोहर पोकहा धूरी में मिल जइतो सब पत्ता झर जइतो खाली सुक्खल ठूँठ भर खड़ा रहवऽ कोय पुछनिहार नञ् बरहोगो नञ्  तब जे मन से टाँगी ले के अइतो आउ बउसाव भर काँट छाँट के घर ले जइतो  कोय नामलेवा तो बनइलऽ नञ् जे रोक सके  कटवइया के टाँगी पकड़ सको  मपध॰ निगुनिया निगुना निगुनियाँ निगुनी निर्गुण गुण रहित जो प्रवीण न हो उ साँप मंडली में हमहूँ हली अउर हमरा अइसन निगुनिया के ई सँपेरा सगुनिया बना के झुमा रहल हल  शब्द मंत्र हे ब्रह्म हे एकर साक्षात् रूप दर्शन करे के भाग ई जड़ लोहा के मिलल हल  मपध॰ नेमू लेमू नींबू बड़की चाची एही से उनका से खार खा हलथिन  उनकर एकलौती पुतोह के मुँह देखते अ नेग देतहीं ऊ फट से बोल पड़लथिन कनेमा तो बेसे गोरनार हो भौजी लेकिन नकिए तो एकर चापुट हो  अब पोता पोती नेपालिए न होतो त कहिहऽ  अरे नाक तो हमनी के खानदान में हइ नेमू रख द त दू टुकड़ा हो जाय जाके  फुआ के बात सुनतहीं सब मेहमान हँसे लगलथिन हल  इधर बड़की चाची ठिसुआल नियन होके भुनभुनाए लगलन हल  मपध॰ पगार वेतन मजदूरी ईख की चारा योग्य हरी पत्ती अगेरी आर पगार आरी का अनु॰ कोय सुनतन त केतना तरस आत उनका कि पंद्रह साढ़े पंद्रह हजार के बन्हल मासिक पगार छोड़ के सहर सहर गाँव गाँव गली गली दुआरी दुआरी ढनकल चलली हम  जहें साँझ ओहें बिहान  मपध॰ परिचे परचे परिचय देस के नामी गिरामी आ पहुँचल संगीतकार लोग से इनका परिचे आ संबंध हल  मपध॰ पिछलगुआ पिछलग्गु किसी का अनुसरण करनेवाला व्यक्ति या पशु जिसके अपने स्वयं के विचार या निर्णय शक्ति न हो मातहती पीछे पीछे चलनेवाला फिर शुरू होएल कहाँ उठाऊँ कहाँ बिठाऊँ का खियाऊँ का पियाऊँ  सबरी किहाँ जइसे राम के आगमन  कविता के आगे समीक्षा के खुद कविता बने के अनकहल अनकठल अजगुत लचारी  आचार्य श्री के साथे मार्कण्डेय प्रवासी नतमस्तक कलाधर जी पिछलगुआ सत्यनारायण जी रिपुदमन सिंह अउर कुछ नामी कवि के हाँ में हाँ  मपध॰ पिट्ठा पुसहा जब भी जाड़ा में आवऽ हथिन हम्मर माय से ई फरमाइश करे में न चूकऽ हथिन कनेमा तनिक पिट्ठा त बनइहऽ सौंसे पूस निकल गेल हे अ पिट्ठा न खयली हे अ गुजगुजी खयला अइसन अइसन दुर्लभ खाय के चीज जेकर हमनी कहियो नामो न सुनली हल  सच्चे फुआ न खाली दाल पीस दे हलथिन बलुक पिट्ठा के सौंसे तामझाम भी अपन सिर पर उठा ले हलथिन  मपध॰ पिलुआना पिल्लू पड़ना हे वृक्ष श्रेष्ठ बरहोग वला ई बात के हम छाती पर पत्थल धर के बरदास कर लेही बकि अब जे तोहर सोहामन सोहामन ललहुन ललहुन मिठगर मिठगर अनेक पोकहा पक पक के पिलुआ रहल हे धूरी में लोट रहल हे आउ तूँ साख पर पाँखी नाक पर मक्खी नञ् बैठे दे रहलऽ हे ई बात हमर बरदास से बाहर हे  हमर कहे के मतलब ई हे कि तोहर पोकहा के चुगेवला चुरगुन भी तोहरे संतति ले काम कर रहल हे  तूँ खाली ई बात से ओकरा अपन आस पास नञ् फटके देइत हऽ कि ऊ तोहर पोकहा ठोलियावे लगत भले तोर पोकहा पिलुआ जाय  मपध॰ पुछनिहार पूछने वाला जरी आवे वला कल के बारे विचारऽ वृक्षश्रेष्ठ तोहर पोकहा धूरी में मिल जइतो सब पत्ता झर जइतो खाली सुक्खल ठूँठ भर खड़ा रहवऽ कोय पुछनिहार नञ् बरहोगो नञ्  मपध॰ पुरहर पूरा पूरा ई पर रह के हरमेसा ई नया कलाकार चित्रकार सिल्पी नरतक आउ मंचन करेवला लोग के पुरहर बढ़ावा देलन  स्मारिका छपइल हल साहित्य के पुरहर अंक निकाले के तइयारी होइत हल  मपध॰ पूछार पुछार पूछ सुधि लेने की प्रक्रिया मगही के कालिदास कबीरदास विद्यापति सरसती माय के छोगर सपूत हलन पाठक जी  अइसन सपूत के पूछार न होएत तो ई भाषा में लिख के मेटल कवन चाहत मपध॰ पेसना घुसना तूहूँ दुनियाँ के झमठगर आउ बड़हन वटवृक्ष में गीनल जा बकि तोरा सबसे हमनीन नियन चिरँय चिरगुन के कुछ शिकवा शिकायत हे  जदि तोहर सकेत हिरदा में हमर ई बात पेस सके त हम्मर धन्न भाग मपध॰ पोदीना पुदीना जी हाँ एक से बढ़ के एक हाँके वला मिललन  जिनका बारह बिगहा में पोदीना हल आउ मगही ले ऊ लाखों फूँक देलन आउ नञ् जाने की की  मपध॰ फरना फुलाना फलना फूलना हे मगही के वटवृक्ष मगह के धरती पर फरइत फुलाइत तोरा मगह के लोग पचासो साल से ेख रहलन हे  देखनिहार के देखते देखते तोहर कद बड़हन आउ झमठगर हो गेल  हे विशालकाय धेयान से देखऽ तोर आस पास भले नञ् बकि दूर दराज में कत्ते लोभनगर आउ सोहनगर छोट बड़ गाछ बिरिछ फरे फुलाय लगल हे  उनकर मिठगर फर के कोय सुग्गा लोलिआवे इया कौआ बेचारे सम भाव से निश्चल आउ निश्छल रूप में खड़ा रहऽ हथ  मपध॰ फरीछ सूर्योदय के पूर्व का साफ आसमान मरीज लोग से छुटकारा पा के रात के दू बजे से भोरहरिया में फरीछ होवे तक ई सितार के अभेयास करऽ हलन  इनकर इरिद गिरिद रहनिहार लोग के नीन इनकरे सितार के परन टुकड़ा झाला आ मुरछना के सुर से टूटऽ हल  मपध॰ बउगर राहगीर सब अपन थकान दूर करऽ हे किसान सब अप्पन बउगर बउगर खेत जोते हे मजूरन सब मकानन पर पत्थल ईंटा चढ़ावे हे आउ पानी के जहाज चलावे वाला हँसी मजाक चुटकुला छोड़ऽ हे  मपध॰ बरहोग बरहोर मगही के अँगना में अपन विशाल कद लेले खड़ा हे युगपुरुष ई सच हे कि तोहर हरियर हरियर अनगिनती पात आउ अनेक ललहुन पोकहा से सजल तोहर रूप हमनिन के हिरदा में गौरव भर देहे  बकि ई बात बड़ी दुखावे हे कि तोहर कद के कद्दावर बनावे वला जे सैंकड़ो बरहोग हे ऊ तोहर सासरंग में कहियो हरिया न सकल  हे वृक्ष श्रेष्ठ बरहोग वला ई बात के हम छाती पर पत्थल धर के बरदास कर लेही बकि अब जे तोहर सोहामन सोहामन ललहुन ललहुन मिठगर मिठगर अनेक पोकहा पक पक के पिलुआ रहल हे धूरी में लोट रहल हे आउ तूँ साख पर पाँखी नाक पर मक्खी नञ् बैठे दे रहलऽ हे ई बात हमर बरदास से बाहर हे  मपध॰ बाउग वावग खरवाह बोगहा बौगहा जोती हुई सूखी जमीन में बीज बिखेर कर की गई धान की बुआई जरी आवे वला कल के बारे विचारऽ वृक्षश्रेष्ठ तोहर पोकहा धूरी में मिल जइतो सब पत्ता झर जइतो खाली सुक्खल ठूँठ भर खड़ा रहवऽ कोय पुछनिहार नञ् बरहोगो नञ्  तब जे मन से टाँगी ले के अइतो आउ बउसाव भर काँट छाँट के घर ले जइतो  कोय नामलेवा तो बनइलऽ नञ् जे रोक सके  कटवइया के टाँगी पकड़ सको  जे होतो ऊ भी सोंचतो कि ठीके हे ठूँठ काट के ले जात त एतना जमीन बाउग करम कुछ उपजायम  मपध॰ बुढ़उ बूढ़ा उनकर चेहरा पर थकान हम देख रहली हल अउ अनुमान लगा रहली हल कि बुढ़उ कविता पढ़तन लेकिन ई का ई तो तान छेड़ देलन  भवन में गूँजे लगल अमरित शहद मिलल गीत  मपध॰ बुनाना अ॰क्रि॰ बुना जाना स॰क्रि॰ बुनवाना ई गीतन में मनुस के अनेकन स्थिति के ताना बाना बुनाल हे  मपध॰ बुनी बून्द दुनो के आँख में नेह प्यार के अजगुत भाव कोर में डबडबाएल आँसू के एकाध बुनी  हम ई दृश्य के सछात दर्शक हली  मपध॰ बुरबक बुड़बक मूर्ख बुरबक कहीं के  रह गेलें देहाती भुच्चर के भुचरे  एतनहूँ न बुझाइत हउ कि हमरा जौरे रहमें त भुलइमे कइसे मपध॰ भाउक भावुक देवघर में इनकर एगो खास दोकान हल जहाँ ई बरमहल मिठाई खा हलन  एकरे दुस्परभाव से किसोरे अवस्था में इनकर गला खराब हो गेल आ गाना गावे जुकुर न रह गेल  ई बात से इनका ढेर अफसोस भेल  गावे से निरास आ अलचार इनकर भाउक कलाकार रसे रसे बाँसुरी दने मुड़लक बाकि ओकर सुर भी इनका बान्हे में सफल न हो सकल  मपध॰ भीरी भिरी पास नजदीक चल तो रोहण तनि आउ भीरी से देखऽ ही  चेहा के अरे ठीके कहलें हो अबके हम चिन्हली  ऊ उहे हे  ई तो तुलसीये हउ  तिलक लगउले माला पेन्हले उँचगर आसन पर बइठ के भाषण झार रहलउ हे मपध॰ भुच्चर भुच्चड़ देहाती बुरबक कहीं के  रह गेलें देहाती भुच्चर के भुचरे  एतनहूँ न बुझाइत हउ कि हमरा जौरे रहमें त भुलइमे कइसे मपध॰ भुलाना उलाना शहर के नामे से हमर करेजवा धक धक करे लगऽ हे  सच्चो कहऽ हिअउ इयार  हमरा बड़ी डर लगऽ हे  कहीं भुला उला जइबइ त खोजतइ कउन हमर मइया खूब रोतइ त ओकरा समझइतइ कउन मपध॰ भोरहरिया मरीज लोग से छुटकारा पा के रात के दू बजे से भोरहरिया में फरीछ होवे तक ई सितार के अभेयास करऽ हलन  इनकर इरिद गिरिद रहनिहार लोग के नीन इनकरे सितार के परन टुकड़ा झाला आ मुरछना के सुर से टूटऽ हल  मपध॰ मंझली लऽ छोटकी इ रख ल तोहर सास हमरा देलको हे तेल लगावे के बदले  अरे सब तो आउ चलाँक बड़की आउ मंझली ओखनीए हथिया लेलको हे  अब ई बुढ़िया के पास हइए का हइ  बड़की फुआ के हथेली पर झिलमिला रहल हल दादी के सतलड़ा हार  मपध॰ मन जे से कोई भी ऐरा गैरा नत्थू खैरा जरी आवे वला कल के बारे विचारऽ वृक्षश्रेष्ठ तोहर पोकहा धूरी में मिल जइतो सब पत्ता झर जइतो खाली सुक्खल ठूँठ भर खड़ा रहवऽ कोय पुछनिहार नञ् बरहोगो नञ्  तब जे मन से टाँगी ले के अइतो आउ बउसाव भर काँट छाँट के घर ले जइतो  मपध॰ मरखाह मरखंड ई हमरा ठीक ठीक मालूम हे कि मरखाह भैंसा आगू से ढूँसा मारे हे आउ पीछे से भी पूँछी  आउ एक केहुनी मारऽ त कोंकड़ के बइठ जइतो  मपध॰ माँतल बड़गर बड़गर रस्ता भी गीते के सुरलहरी से पार कैल जाहे  राह में गरमी से माँतल राहगीर भी गीत के छाँह पा जाहे  मपध॰ मुँहदेखी लोकगीत ई जीवन लेल कोय शास्त्र विसेख के मुँहदेखी नञ् हे अउ अपने आप में परिपूरन हे  मपध॰ मुरछना मरीज लोग से छुटकारा पा के रात के दू बजे से भोरहरिया में फरीछ होवे तक ई सितार के अभेयास करऽ हलन  इनकर इरिद गिरिद रहनिहार लोग के नीन इनकरे सितार के परन टुकड़ा झाला आ मुरछना के सुर से टूटऽ हल  मपध॰ मुहदेखुआ हरिअर हरिअर आम के बगैचा में आवे पर जैसे कोयल कूक उठऽ हे ओयसहीं लोकगीत भी मनुस के हिरदा के भावना से फूट पड़ऽ हे  लोकगीत अपने आप में पूरा होवऽ हे  पर दोसर के मुहदेखुआ नञ् होवे  मपध॰ मूड़ना ठगना जिअला पर एतना बेदरदी हल मगही समाज उनका ला अउ मरलो पर ओही हाल हे  सोना के लूट अउ कोइला पर छाप  हाय रे अकिलगर समाज  कोइला के सोना के भाव में बेचे खातिर गहँकी मूड़े के चक्कर चलावल जाइत हे  मपध॰ रंथी अरथी सिंगारो के पंचाइत के सामने रक्खल सर्त क्लासिकल हे  पुरुष वर्चस्व वाला समाज अप्पन बल देखावऽ हे  गोतिया के भाय पुरुष समाज सबल पाके सिंगारो के घसीट के कोठरी में बंद करके ताला लगा देहे  ओक्कर चाभी अप्पन जनेउ में बाँध के राम नाम सत हे के नारा देइत रंथी में कंधा लगउले चल देहे  मपध॰ रसगर रसदार गीत सुन के अवाक् रह गेली  एतना सुंदर मधुर रसगर कि पीते जाऊँ पीते जाऊँ मन भरे के नामे न लेइत हे  हर शब्द छंद पर सुनवइया के मुँह से अनजाने वाह वाह निकलइत हे  कंठ से जे अवाज के लय तान निकलइत हे सुनवइया के कान से मन मन से दिल तक लगातार उतरइत जाइत हे  मपध॰ लजमंती लज्जाशील लजालु आज भी गाय चरावे वाला गोप छोकड़न के हुलास गान पनघट पर घड़ा डूबावैत लजमंती बहुरियन के लय पर चलैत अवाज सुनाई पड़े हे  ई गीत शांति देवे वाला हे  बड़गर बड़गर रस्ता भी गीते के सुरलहरी से पार कैल जाहे  मपध॰ लट्ठ जाहिल जट्ट खुदा के तूँ रह गेलें बुधू चपाट के चपाटे अरे न जानऽ हें त सुन बी बी सी के मतलब होवऽ हइ बुद्धि वर्धक चूर्ण  जेकरा देहाती भाषा में खैनी कहल जा हइ अनपढ़ कहीं के  तूँ एकदम जाहिल जट्ट आउ खोदा मियाँ के लट्ठे रह गेलें मपध॰ लयगर लयदार सजीव निरजीव रूप में हिरदा के अंदर में उफनल भावना सब जब लयगर सुर में बंधे हे तो ओकरे लोकगीत कहल जाहे  मपध॰ लहकाना मगही के सोना अइसन संपत राख हो जाएत  ई काम पहिले मुसलमान आक्रमणकारी कएले हलन नालंदा पुस्तकालय में आग लगा के  हमनी करइत ही जात पात लहका के  मपध॰ लोभनगर हे विशालकाय धेयान से देखऽ तोर आस पास भले नञ् बकि दूर दराज में कत्ते लोभनगर आउ सोहनगर छोट बड़ गाछ बिरिछ फरे फुलाय लगल हे  उनकर मिठगर फर के कोय सुग्गा लोलिआवे इया कौआ बेचारे सम भाव से निश्चल आउ निश्छल रूप में खड़ा रहऽ हथ  मपध॰ लोलिआना लोल या चोंच मारना हे विशालकाय धेयान से देखऽ तोर आस पास भले नञ् बकि दूर दराज में कत्ते लोभनगर आउ सोहनगर छोट बड़ गाछ बिरिछ फरे फुलाय लगल हे  उनकर मिठगर फर के कोय सुग्गा लोलिआवे इया कौआ बेचारे सम भाव से निश्चल आउ निश्छल रूप में खड़ा रहऽ हथ  मपध॰ सँहता सस्ता रोगी के मन के भाव ताड़ के रोग के नीमन से पछान के ओकर सँहता आ सटीक इलाज करे में इनका महारत हासिल हल  मपध॰ संगत संगति ऊ घड़ी हमरा अवकादे का हल बाकि जवान हली अउ मेहनत करे के ताकत अउ नीयत हल  एही से हमरा बड़का बड़का साहित्यकार के संगत में उठे बइठे आउ काम करे सीखे के जुगाड़ बन गेल हल  मपध॰ सकेत सँकरा तूहूँ दुनियाँ के झमठगर आउ बड़हन वटवृक्ष में गीनल जा बकि तोरा सबसे हमनीन नियन चिरँय चिरगुन के कुछ शिकवा शिकायत हे  जदि तोहर सकेत हिरदा में हमर ई बात पेस सके त हम्मर धन्न भाग मपध॰ सगुनिया शुभ गुण या लक्षण वाला जिसके आने या साथ होने से मंगल हो उ साँप मंडली में हमहूँ हली अउर हमरा अइसन निगुनिया के ई सँपेरा सगुनिया बना के झुमा रहल हल  शब्द मंत्र हे ब्रह्म हे एकर साक्षात् रूप दर्शन करे के भाग ई जड़ लोहा के मिलल हल  मपध॰ सछात सछात् साक्षात् दुनो के आँख में नेह प्यार के अजगुत भाव कोर में डबडबाएल आँसू के एकाध बुनी  हम ई दृश्य के सछात दर्शक हली  मपध॰ सठियाना साठ वर्ष का होना बुढ़ापे के कारण विवेक बुद्धि आदि का मंद होना आचार्य कहलन पाठक जी वत्स जी आपके क्षेत्र के हैं  पाठक जी उनकर बात लोक लेलन  ई बात तो अबहिंए मालूम भेल कि हमरे सवांग हथ अउ हमर दुरभाग कि अपने सवंगवा के चिन्हइत न ही  ठीके कहल गेल हे कि हिंदू के बुढ़ सठिया जा हथ  मपध॰ सतइसा जे फूल टूटऽ हल से बड़कीए फूआ पर चढ़ऽ हल  का छट्ठी छिल्ला अ का कोई भतीजा के सतइसा कभियो कान के झुमका नेग के मिलल हल त कभियो हाथ के कंगना  मपध॰ सदस सदस्य इनकर दादा सितार के उँचगर बजवइया हलन  उनकर इच्छा हल कि परिवार के कम से कम एको सदस गाना इया बजाना में नाम कमाय  मपध॰ सरगनई इहे ओजह हल कि ई पटना के नाटकवली संस्था निर्माण कलामंच आ ओकर बाल साखा सफरमैना के आजनम सरगनई कैलन  मपध॰ सरधा श्रद्धा हमरा हिरदा में पाठक बाबा के देव रूप कवि रूप कंठ रूप इनसान रूप सरधा के साथ बस गेल हल  उनकर देहांत हो गेल हे लेकिन आतमा हमरा हिरदा में समाएल हे  मपध॰ सवांग दे॰ समांग आचार्य कहलन पाठक जी वत्स जी आपके क्षेत्र के हैं  पाठक जी उनकर बात लोक लेलन  ई बात तो अबहिंए मालूम भेल कि हमरे सवांग हथ अउ हमर दुरभाग कि अपने सवंगवा के चिन्हइत न ही  ठीके कहल गेल हे कि हिंदू के बुढ़ सठिया जा हथ  मपध॰ साथी समाजी बेमारी के इतिहास भूगोल ई बेमरिये लोग से पूछऽ हलन  ओकर साथी समाजी के कहनाम पर बिसवास न करऽ हलन  मपध॰ सासरंग संगति मगही के अँगना में अपन विशाल कद लेले खड़ा हे युगपुरुष ई सच हे कि तोहर हरियर हरियर अनगिनती पात आउ अनेक ललहुन पोकहा से सजल तोहर रूप हमनिन के हिरदा में गौरव भर देहे  बकि ई बात बड़ी दुखावे हे कि तोहर कद के कद्दावर बनावे वला जे सैंकड़ो बरहोग हे ऊ तोहर सासरंग में कहियो हरिया न सकल  मपध॰ सिंकिया पहलवान पाठक बाबा गीत कविता समीक्षा के जोद्धा हलन हम हली हिंदी कहानी के अखाड़ा के सिंकिया पहलवान  दुनो के रसता अलगे अलग  हमर भाग के बात  भाग के बात ई से कहइत ही कि हम कोई करम नहियों कइली तबहियों हमरा देवता के दरसन भेल असिरबाद मिलल  मपध॰ सिरकी मड़ई मगही पत्रिका ले के हम मगह के छोट बड़ कवि कवियाँठ लेखक अलेखक सबके दुआरी दुआरी ढनमना अइली  कार आउ कुत्ता वला हीं भी आउ सिरकी मड़ई वला हीं भी  लोग अपनइलन भी सतइलन भी घुमइलन भी छकइलन भी आउ भरमइलन भी  मपध॰ सुनवइया सुनने वाला गीत सुन के अवाक् रह गेली  एतना सुंदर मधुर रसगर कि पीते जाऊँ पीते जाऊँ मन भरे के नामे न लेइत हे  हर शब्द छंद पर सुनवइया के मुँह से अनजाने वाह वाह निकलइत हे  कंठ से जे अवाज के लय तान निकलइत हे सुनवइया के कान से मन मन से दिल तक लगातार उतरइत जाइत हे  मपध॰ सून शून्य उनकर अभेयास के ई धागा काम के बेअस्तता के कसमकस में भी कभी न टूटल आ सितारवादन में इनकर दिलचस्पी के पारा कभी सून डिगरी पर न पहुँचल  मपध॰ सोझा सोझी तुलसी दास जी नियन हम उनकर वंदना करऽ ही जे हमर बढ़ते कदम में लंघी मारे के नकाम कोरसिस कइलन आउ कामयाब नञ् होला पर फेर मुँह खिसोड़ के हमर खैरखाह के लाइन में खड़ा हो गेलन  हम अपन अइसन प्रशंसक के अच्छा से पछानऽ ही  ऊ कतनो ठकुरसोहाती कर लेथ बकि सोझासोझी आँख नञ् मिला पयतन कभी  मपध॰ सोहामन सुहावन हे वृक्ष श्रेष्ठ बरहोग वला ई बात के हम छाती पर पत्थल धर के बरदास कर लेही बकि अब जे तोहर सोहामन सोहामन ललहुन ललहुन मिठगर मिठगर अनेक पोकहा पक पक के पिलुआ रहल हे धूरी में लोट रहल हे आउ तूँ साख पर पाँखी नाक पर मक्खी नञ् बैठे दे रहलऽ हे ई बात हमर बरदास से बाहर हे  मपध॰ हजार बजार हजारों की राशि बहुत बड़ी रकम कोय सुनतन त केतना तरस आत उनका कि पंद्रह साढ़े पंद्रह हजार के बन्हल मासिक पगार छोड़ के सहर सहर गाँव गाँव गली गली दुआरी दुआरी ढनकल चलली हम  जहें साँझ ओहें बिहान  सैंकड़ो लोग तो अइसन मिललन जिनकर दिमाग में ई बात घर कइले हल कि हम उनका से हजार बजार के सहजोग लेके दिल्ली भाग जाम  मपध॰ हथियाना हाथ में लेना कब्जा या दखल करना प्रपंच से हड़पना लऽ छोटकी इ रख ल तोहर सास हमरा देलको हे तेल लगावे के बदले  अरे सब तो आउ चलाँक बड़की आउ मंझली ओखनीए हथिया लेलको हे  अब ई बुढ़िया के पास हइए का हइ  बड़की फुआ के हथेली पर झिलमिला रहल हल दादी के सतलड़ा हार  मपध॰ हरहराना कोयल के मीठ रागिनी हरहरा के बरसइत मेघन के छटा मानव मन के तरंगित करते रहऽ हे  मपध॰ हरियरी हरियाली दूर दूर से ऊ अपन बउसाव भर नमी आउ खनिज लवण सोख सोख के तोरा सप्लाय करते रहल बकि कभी तोरा सन हरियरी नञ् चाभ सकल  मपध॰ हुलकी मारना जहिया से तोहरा में ई सो पचास बरहोग फूट गेलो आउ बड़की इनरा सूख गेलो कोय हुलकी मारे अइलो हे तोरा दने मपध॰ 