कालापानी साइबेरिया में जेल के जिनगी भाग अध्याय पहिला महिन्ना जेल में प्रवेश के समय हमरा पास कुछ पइसा हलइ हमर हाथ में थोड़हीं सुनी हलइ ई भय से कि कहीं जप्त नयँ कर लेल जाय लेकिन सुरक्षा के दृष्टि से छिपावल हलइ मतलब नवविधान के जिल्द में चिपकावल एक्के अइसन किताब जेकरा जेल में ले जाल जा सकऽ हलइ  ई किताब जिल्द में चिपकावल पइसा के साथ तोबोल्स्क में हीं हमरा उपहार में अइसन लोग देलका हल जे खुद निर्वासन में कष्ट झेलते गेला हल आउ हुआँ दस साल के समय गुजरलका हल आउ जे बहुत पहिलहीं से हरेक अभागल के भाय के रूप में देखे के अभ्यस्त हो चुकला हल  साइबेरिया में कुछ अइसन लोग हथिन आउ अइसन लोग के लगभग कभी अंत नयँ होवऽ हइ जे लगऽ हइ अभागल लोग के सेवा आउ देखभाल करे के अपन जिनगी के उद्देश्य बना लेते जा हथिन ओकन्हीं खातिर अपन सगा बाल बुतरू नियन बिलकुल स्वार्थरहित पवित्र संवेदना आउ सहानुभूति दर्शावऽ हथिन  हियाँ परी हमरा एगो अइसन भेंट के संक्षेप में आद वर्णन से नयँ रहल जा हइ  ऊ शहर में जेकरा में हमन्हीं के जेल हलइ एगो महिला रहऽ हलइ नस्तास्या इवानोव्ना जे एगो विधवा हलइ  वस्तुतः हमन्हीं में से कोय जेल में रहे के दौरान ओकरा से व्यक्तिगत रूप से परिचित नयँ हो सकले हल  लगऽ हलइ अपन जिनगी के उद्देश्य ऊ अभियुक्त लोग के सहायता करना निश्चित कर लेलके हल लेकिन सबसे अधिक ऊ हमन्हीं के बारे चिंता करऽ हलइ  कहीं ओकर परिवार में कउनो अइसनहीं तरह के विपत्ति झेले पड़ले हल कि विशेष करके ओकर प्रिय आउ दिल के नगीच लोग में से कोय ओइसने तरह के अपराध लगी तकलीफ उठइलके हल लेकिन बात कुच्छो रहइ खाली ऊ मानूँ हमन्हीं लगी यथासंभव सब कुछ करे में खास खुशी मानऽ हलइ  बहुत जादे ऊ वस्तुतः नयँ कर सकलइ ऊ बहुत गरीब हलइ  लेकिन हमन्हीं जेल में बइठल अनुभव करऽ हलिअइ कि हुआँ जेल के बहरसी हमन्हीं के कोय सबसे निष्ठावान दोस्त हइ  एकरा अलावे ऊ हमन्हीं के अकसर समाचार देते रहऽ हलइ जेकर हमन्हीं के बहुत जरूरत रहऽ हलइ  जेल से बाहर निकसते आउ दोसरा शहर जइते बखत हमरा ओकरा से मोलकात करे के आउ व्यक्तिगत रूप से ओकरा साथ परिचय प्राप्त करे के मौका मिल गेलइ  ऊ कहीं तो उपनगरीय क्षेत्र में रहऽ हलइ एगो अपन नगीची रिश्तेदार के हियाँ  ऊ न बूढ़ी हलइ न नौजवान देखे में न सुत्थर न खराब एहो नयँ समझल जा सकऽ हलइ कि ऊ बुद्धिमान हइ शिक्षित हइ कि नयँ  ओकरा में खाली एहे देखल जा सकऽ हलइ कि हरेक कदम पर एगो असीम दया हइ प्रसन्न करे के राहत देवे के अपने के पक्का कुछ तो आनंदमय करे के अदम्य कामना हइ  ई सब कुछ ओकर शांत कृपालु आँख में देखाय दे हलइ  हम लगभग एगो पूरा शाम ओकरा हीं अपन दोसर कैदी साथी के साथ गुजरलिअइ  ऊ हमन्हीं के आँख में आँख डालके देखऽ हलइ हँस्सऽ हलइ जब हमन्हीं हँस्सऽ हलिअइ हमन्हीं जे कुछ कहऽ हलिअइ ओकरा पर शीघ्रता से सहमत हो जा हलइ बल्कि कुच्छो से जे ओकरा से बन पइलइ ऊ हमन्हीं के सत्कार करे लगी दौड़ धूप करते रहलइ  चाय नाश्ता कोय प्रकार के मिठाय परसल गेलइ आउ अगर ओकरा पास हजारो होते हल त लगऽ हइ कि ओकरा ई बात के खुशी होते हल कि हमन्हीं के आउ बेहतर ढंग से सत्कार कर सकते हल आउ हमन्हीं के बाकी साथी सब के जे जेल में रह गेते गेले हल आउ कुछ राहत देते हल  बिदा होते बखत ऊ स्मृति के रूप में हमन्हीं सब लगी एकक गो सिगरेट केस निकासके लइलकइ  ई सिगरेट केस ऊ गत्ता कार्डबोर्ड के चिपकाके खुद्दे तैयार कइलके हल भगमाने जाने कि कइसे ई सब चिपकावल हलइ ऊ सबके रंगीन कागज से चिपका देलके हल बिलकुल ओइसीं जइसे बुतरुअन के इस्कूल लगी प्रवेशिका अंकगणित के पुस्तक में कवर लगावल जा हइ आउ शायद वास्तव में कवर लगी कागज कोय अंकगणित के पुस्तक से लेल गेले हल  दुन्नु सिगरेट केस के चारो तरफ सुंदरता लगी किनारा में सुनहरा कागज के पतरगर पट्टी चिपका देलके हल जेकरा लगी ऊ शायद खास करके दोकान गेले हल  अपने सब तो सिगरेट पीयऽ हथिन त शायद अपने लगी ई उपयोगी होतइ ऊ बोललइ मानूँ सकपकइते अपन उपहार लगी क्षमा माँगते कुछ लोग के कहना हइ हम ई सुनलिए आउ पढ़लिए ह कि पड़ोसी लगी सबसे उँचगर प्यार साथे साथ सबसे बड़गर अहंभाव अहम्मन्यता भी हइ  लेकिन हियाँ परी की बात में अहंभाव हलइ हमरा कइसूँ समझ में नयँ आवऽ हइ  हलाँकि जेल में प्रवेश करे के बखत हमरा पास बहुत पइसा नयँ हलइ लेकिन हम कइसूँ तखने ऊ सब कैदी पर गंभीरतापूर्वक झुँझला नयँ हलिअइ जे हमर जेल के जिनगी के लगभग शुरुआते घड़ी में एक तुरी धोखा दे देलो के बाद बड़ी भोला बनके दोसरा तुरी आवऽ हलइ तेसरा तुरी आउ पचमो तुरी आवऽ हलइ हमरा भिर उधार लेवे लगी  लेकिन हम एक बात के स्पष्ट तौर से स्वीकार करऽ हिअइ हमरा बहुत झुँझलाहट होलइ कि ई सब लोग अपन सरल धूर्तता के साथ जइसन कि हमरा लगलइ हमरा सीधा सादा आउ बेवकूफ समझऽ होतइ आउ हमरा पर हँस्सऽ होतइ ठीक ई कारण से कि हम ओकन्हीं के पचमा तुरी पइसा देलिअइ  ओकन्हीं के पक्का लगऽ होतइ कि हम ओकन्हीं के धोखा आउ धूर्तता के सामने झुक जा हिअइ आउ अगर एकर विपरीत हम ओकन्हीं के इनकार कर देतिए हल आउ भगा देतिए हल त हमरा विश्वास हइ कि ओकन्हीं हमरा अपेक्षाकृत अधिक सम्मान करते हल  लेकिन हमरा केतनो झुँझलाहट काहे नयँ होवइ तइयो हम इनकार नयँ कर सकलिअइ  हमरा झुँझलाहट ई बात से होवऽ हलइ कि जेल के पहिलौका दिन में गंभीरतापूर्वक आउ चिंतित होके सोचऽ हलिअइ कि कइसे आउ कइसन गोड़ पर हम खुद के जेल में खड़ी करबइ चाहे बेहतर रूप से ई कहल जाय कि कउन गोड़ पर हमरा ओकन्हीं के साथ खड़ी होबे के चाही  हम अनुभव कइलिअइ आउ समझलिअइ कि ई पूरा माहौल हमरा लगी बिलकुल नावा हइ कि हम बिलकुल अन्हार में हकूँ कि हमरा लगी अन्हार में ओतना साल गुजारना असंभव हके  हमरा खुद के तैयार करे के हले  वस्तुतः हम निश्चय कर लेलिअइ कि सबसे पहिले हमरा सीधे आगू बढ़े के चाही जइसन हमरा आंतरिक भावना आउ अंतःकरण हमरा कहत  लेकिन हम एहो जानऽ हलिअइ कि वस्तुतः ई खाली एगो सूत्र हइ आउ असलियत में हमरा सामने तइयो सबसे अप्रत्याशित घटना घट सकऽ हइ  आउ ओहे से जेल के जिनगी के अनुकूल खुद के स्थापित करे लगी सब्भे छोटगर से छोटगर बात के खियाल रक्खे के बावजूद जेकरा बारे हम पहिलहीं उल्लेख कर चुकलिए ह आउ जेकरा पर विशेष करके अकीम अकीमिच हमर ध्यान आकृष्ट कइलके हल हलाँकि हमर मन के कुछ हद तक ध्यान हटइलकइ लेकिन भयंकर काट खाय वला उदासी जादे आउ जादे हमरा यातना दे रहल हल  मुर्दाघर हम खुद के बोलिअइ जब कभी कभी गोधूलिवेला में अपन बैरक के ड्योढ़ी से काम से वापिस आके जामा होते कैदी लोग तरफ निहारिअइ आउ जेल के प्रांगण में बैरक से भनसाघर दने आउ वापिस ओकन्हीं के धीमे गति से एन्ने ओन्ने घूमते फिरते देखिअइ  ओकन्हीं दने निहारिअइ आउ ओकन्हीं के चेहरा आउ गति से समझे के प्रयास करिअइ कि ओकन्हीं कइसन अदमी हइ आउ ओकन्हीं के चरित्र कइसन हइ  ओकन्हीं हमर सामने से त्योरी चढ़इले चाहे बहुत खुशी खुशी एन्ने ओन्ने घूमते फिरते रहइ ई दू तरह के चेहरा के भाव सबसे अधिक देखे में आवऽ हइ आउ लगभग जेल के वैशिष्ट्य हइ गारी गल्लम करइ चाहे खाली गपशप करइ आखिरकार अकेल्ले घूमते रहइ मानूँ विचारमग्न होल शांत समरूप चाल में कुछ लोग के चेहरा थक्कल आउ उदासीन लगइ आउ कुछ दोसर आउ हियों अहंकार भरल सर्वश्रेष्ठता के दृष्टि के साथ टोपी एक तरफ सरकल कोट कन्हा पर डालल ढीठ धूर्त दृष्टि आउ होंठ पर ढीठ व्यंग्य के भाव के साथ  ई सब हमर परिवेश हमर वर्तमान संसार हके हम सोचिअइ जेकरा साथ हम चाहिअइ चाहे नयँ चाहिअइ लेकिन हमरा जीए पड़तइ हम अकीम अकीमिच से पूछताछ करे आउ ओकन्हीं बारे जाने के कोशिश करिअइ जेकरा साथ चाय पीना हमरा अच्छा लगइ ताकि हम अकेल्ले नयँ रहूँ  संयोगवश कहल जा सकऽ हइ कि चाय ई समय में अर्थात् जेल के शुरुआती दिन के दौरान हमर लगभग एकमात्र भोजन हलइ  अकीम अकीमिच चाय से इनकार नयँ करइ आउ खुद्दे हमर हास्यास्पद घर के बन्नल टिन के छोटकुन्ना समोवार के गरम करे लगी रक्खइ जे हमरा अकीम अकीमिच उधार देलके हल आउ साधारणतः एक गिलास पिअइ ओकरा पास कइएक गिलासो हलइ चुपचाप आउ निफिकरी एकदम अराम से पिअइ आउ एकरा वापिस करते हमरा धन्यवाद देइ आउ तुरतम्मे हमर रजाई बनावे में लग जाय  लेकिन जे कुछ हमरा जाने के हलइ ऊ हमरा नयँ बता पावइ आउ ओकरा समझहूँ में नयँ आवइ कि हमन्हीं बीच चारो तरफ के आउ सबसे नगीच के कैदी लोग के चरित्र में हम विशेष करके काहे लगी रुचि ले हिअइ आउ हमर बात के एक तरह के धूर्त मुसकान के साथ सुन्नइ जे हमरा अभी तक निम्मन से आद हइ  नयँ स्पष्टतः खुद्दे अनुभव से मालूम करे के चाही नयँ कि दोसरा से पूछताछ करके हम सोचलिअइ  चौठा दिन ओइसीं जइसे कि ऊ बखत जब हमरा फेर से बेड़ी तैयार कइल जाय लगी जाय पड़ऽ हलइ मुँहझप्पे बहुत सुबहे कैदी लोग के दू कतार में खड़ी कइल गेलइ कोर द गार्द गार्ड हाउस रक्षक निवास के सामने मैदान में जेल के गेट के पास  ओकन्हीं के आगू आउ पीछू लोड कइल राइफल आउ कसके लगावल संगीन के साथ सैनिक लोग तैनात हलइ  सैनिक के कैदी के शूट कर देवे के अधिकार होवऽ हइ अगर ऊ ओकरा भिर से भागे के प्रयास करऽ हइ लेकिन साथे साथ ओकरा अपन फायरिंग के जवाब देवे पड़ऽ हइ अगर ऊ बिलकुल अत्यंत आवश्यकता के परिस्थिति में अइसन नयँ कइलकइ एहे नियम लागू होवऽ हइ कैदी लोग के खुल्लल विद्रोह के परिस्थिति में  लेकिन साफ तौर पे केऽ भागे के सोचतइ इंजीनियर अफसर गार्ड आउ इंजीनियर अवर अधिकारी लोग आउ सैनिक सब अइते गेलइ जेकन्हीं के कैदी लोग से काम करवावे के जिमेवारी रहऽ हइ  हाजिरी लेल गेलइ कैदी लोग के एक दल के जेकरा दर्जी के काम करे के हलइ सबसे पहिले पठावल गेलइ इंजीनियर अधिकारी वर्ग के ओकन्हीं से कोय संबंध नयँ हलइ ओकन्हीं खाली जेल में काम करऽ हलइ आउ जेल के सब कपड़ा सीयऽ हलइ  तब वर्कशॉप के काम लगी भेजल गेलइ आउ तब साधारण बेहुनर काम लगी  दोसर कैदी सब के बीस अदमी के दल में हमरो भेजल गेलइ  किला के पीछू में जमके बरफ होल नद्दी पर दूगो सरकारी बजरा नौका हलइ जे कोय काम के नयँ रह गेला से ओकरा तोड़ ताड़ डाले के हलइ ताकि कम से कम पुरनका लकड़ी बेकार नयँ जाय  लेकिन ई समुच्चा पुरनका माल लगऽ हइ बहुत कम कीमत के हलइ लगभग नगण्य  शहर में लकड़ी नगण्य कीमत पर बेचल जा हलइ आउ चारो तरफ जंगले जंगल हलइ  हमन्हीं के लगभग खाली ई लगी भेजल गेलइ कि कैदी लोग हाथ पर हाथ धरके बइठल नयँ रहइ आउ ई बात खुद्दे कैदी लोग समझऽ हलइ  अइसन काम ओकन्हीं हमेशे बिन कोय उत्साह के आउ उदासीन भाव से करऽ हलइ आउ लगभग दोसरे बात रहऽ हलइ जब काम अपने आप में महत्त्वपूर्ण कीमती होवऽ हलइ आउ विशेष करके जब कोय निर्धारित लक्ष्य वला काम खुद लगी माँगल जा सकऽ हलइ  एकरा में तो ओकन्हीं मानूँ उत्साहित हो जा हलइ आउ हलाँकि एकरा से ओकन्हीं के बिलकुल कुछ मिल्ले वला नयँ हलइ लेकिन हम खुद देखऽ हलिअइ कि पूरा जोर लगाके काम करते जा हलइ ताकि जल्दी से जल्दी आउ बेहतर ढंग से ऊ खतम हो जाय हियाँ ओकन्हीं के स्वाभिमान कइसूँ रुचि उत्पन्न कर दे हलइ  लेकिन आझ के काम में जे आवश्यकता से कहीं अधिक औपचारिकता से करावल जाब करऽ हलइ कोय निर्धारित लक्ष्य वला काम खुद लगी माँगना मोसकिल हलइ आउ काम करते रहे के हलइ ढोल बज्जे तक जे सुबह के एगारह बजे घर लौटे के बोलावा होवऽ हलइ  दिन गरम आउ कुहरायुक्त हलइ बरफ लगभग पिघले वला हलइ  हमन्हीं के पूरा दल किला के पिछुआनी में नद्दी के किनारे पहुँचे लगी रवाना होलइ बेड़ी हलका हलका झनझनइते जे हलाँकि कपड़ा के अंदर छिप्पल हलइ लेकिन तइयो हरेक कदम के साथ पतरा आउ सुस्पष्ट धात्विक ध्वनि उत्पन्न कर रहले हल  दू तीन अदमी जरूरी औजार लावे खातिर डिपो भंडारघर चल गेते गेलइ  हम सबके साथ साथ गेलिअइ आउ हमरा में मानूँ स्फूर्ति आ गेलइ हमरा जल्दी से जल्दी देखे के आउ जाने के मन कइलकइ कि ई कइसन काम हकइ ई कइसन कठोर श्रम वला काम हइ आउ हम अपन जिनगी में पहिले तुरी कइसे काम करबइ हमरा छोटगर से छोटगर ब्योरा विवरण आद आवऽ हइ  रस्ता में हमन्हीं के एक प्रकार के एगो दढ़ियल मध्यवर्गीय व्यक्ति से भेंट होलइ जे रुक गेलइ आउ अपन हाथ जेभी में घुसइलकइ  हमन्हीं के दल से तुरते एगो कैदी अलगे होलइ अपन हैट उतार लेलकइ उपहार लेलकइ पाँच कोपेक आउ तेजी से वापिस दल में आ गेलइ  ऊ व्यक्ति क्रॉस कइलकइ आउ अपन रस्ता पर आगू बढ़ गेलइ  ई पाँच कोपेक ओहे सुबह कलाच खाय में खरच कइल गेलइ पार्टी के सब लोग में बराबर बराबर हिस्सा में बाँटके  कैदी के ई पूरे दल में से कुछ लोग हमेशे नियन उदास आउ अल्पभाषी हलइ दोसर कुछ लोग भावशून्य आउ निरुत्साह हलइ जबकि तेसर लोग आपस में अराम से गपशप कर रहले हल  एगो तो कोय कारणवश भयंकर रूप से खुशी आउ जोश में हलइ रस्तावा में गावऽ हलइ आउ नच्चऽ हलइ हरेक छलाँग पर अपन बेड़ी के झनकइते  ई ओहे नटगर आउ मोटगर कैदी हलइ जे जेल में हमर पहिलौका सुबह में एगो दोसरा कैदी के साथ पानी के मामले में झगड़ा कइलके हल कपड़ा धोवे के बखत ई बात पर कि दोसरा कैदी बिन सोचले समझले अपना बारे घोषित करे के दुस्साहस कइलके हल कि ऊ शार्दूल पक्षी हइ  ई खुशमिजाज लौंडा के नाम हलइ स्कुरातोव  आखिरकार ऊ एक प्रकार के जोशीला गीत गावे लगलइ जेकरा में से हमरा टेक गीत के स्थायी पद आद पड़ऽ हइ हमरा बेगर हमर शादी कर देल गेलइ  हम तो तखने मिल भिर हलिअइ ॥खाली एगो बलालाइका के कमी हलइ  ओकर असाधारण खुशमिजाज मनोभाव जाहिर हइ तुरते हमन्हीं के पार्टी के कुछ लोग में क्रोध भड़का देलकइ एकरा लगभग अपमान के रूप में समझल गेलइ  चिल्लाय लगलइ तिरस्कारपूर्वक एगो कैदी बोललइ लेकिन जेकरा ई मामला से कुछ लेना देना नयँ हलइ  भेड़िया के एक्के गीत हलइ आउ ओकरो नकल कर लेलकइ तुल्याक तुला शहर प्रांत वासी उदास लोग में से एगो दोसरा कैदी यूक्रेन लहजा में टिप्पणी कइलकइ  हम तो मान ले हिअइ तुल्याक हिअइ तुरतम्मे स्कुरातोव एतराज कइलकइ लेकिन तोहन्हीं तो अपन पोलतावा प्रांत में पिष्टान्न आटा के बन्नल पकवान से दम घोंट लेते जाहीं  झूठा कहीं के खुद्दे कउची खा हलहीं छाल के जुत्ता से बंदागोबी के शोरबा निंगलऽ हलहीं  आउ अभी तो लगऽ हइ मानूँ शैतान ओकरा तोप के गोला से पेट भरऽ हइ तेसरा कैदी आगू बोललइ  हम तो वास्तव में भाय लोग एगो कोमल स्वभाव के अदमी हिअइ स्कुरातोव हलका उच्छ्वास के साथ जवाब देलकइ मानूँ अपन नाजुकपन पर खेद प्रकट करते आउ सामान्य रूप से सबके संबोधित करते न कि कोय केकरो विशेष रूप से बचपने से सुक्खल आलूबुखारा आउ फैंसी पावरोटी पर इस्पितन जाँचल हिअइ मतलब वस्पितन पालित पोषित हिअइ  स्कुरातोव जानबूझके शब्द के विकृत कर दे हलइ जइसे कि वस्पितन के स्थान पर इस्पितन बोल देलकइ हमर सगा भाय सब के अभियो मास्को में अपन दोकान हइ जइसन हावा चल्लऽ हइ ओइसने मोताबिक धंधा करऽ हइ बहुत धनगर व्यापारी हइ  आउ तूँ कउची के धंधा करऽ हलहीं कइएक तरह के हमहूँ धंधा करऽ हलिअइ  अइकी तखनिए तो भाय लोग हमरा पहिला दू सो मिललइ वास्तव में रूबल एगो उत्सुक कैदी बीच में बोल उठलइ एतना पइसा के बारे सुनके आश्चर्यचकित भी होके  नयँ प्यारे भाय रूबल नयँ बल्कि फटका बेंत के मार  लूका आउ लूका केकरो लगी लूका लेकिन तोरा लगी लूका कुज़मिच एगो नोकदार नाक वला नटगर आउ पतरगर कैदी अनिच्छा से जवाब देलकइ  अच्छऽ लूका कुज़मिच तोरा शैतान पकड़उ अइसीं सही  केकरो लगी लूका कुज़मिच आउ तोरा लगी चाचा  अच्छऽ तोरा शैतान पकड़उ आउ चचा तूँ तो बातो करे लायक नयँ आउ एगो निम्मन बात कहे लगी चाहऽ हलिअउ  अच्छऽ त भाय लोग अइसन होलइ कि हम मास्को में जादे समय तक पइसा नयँ कमा पइलिअइ हुआँ हमरा अंतिम घड़ी पनरह फटका देल गेलइ आउ बाहर कर देल गेलइ  त अइकी हम लेकिन बाहर काहे लगी भेज देल गेलउ एगो बीच में टुभक पड़लइ जे ध्यान से कहानी सुन रहले हल  करंतीन में नयँ जो शराब नयँ पी बिलियर्ड नयँ खेल ओहे से हम भाय लोग वास्तव में मास्को में धनगर नयँ बन पइलिअइ  आउ हम बहुत बहुत बहुत धनी बन्ने लगी चाहऽ हलिअइ  आउ हमरा एतना मन करऽ हले कि हमरा समझ में नयँ आवऽ हके कि कइसे एकरा अभिव्यक्त करूँ  कइएक लोग हँस पड़लइ  स्कुरातोव स्पष्टतः स्वैच्छिक खुशमिजाज अदमी हलइ चाहे बेहतर कहल जाय कि जोकर हलइ जे अपन उदास साथी लोग के मानूँ खुश रक्खे के अपन फर्ज समझऽ हलइ आउ जाहिर हइ एकर बदले ओकरा गारी के अलावे आउ कुछ नयँ मिल्लऽ हलइ  ऊ अइसन खास आउ अद्भुत ढंग के व्यक्ति हलइ जेकरा बारे हमरा शायद आउ आगू चर्चा करे पड़इ  हूँ अभी तो सेब्ल के जगह पर तोरे शिकार करे खोजऽ हउ लुका कुज़मिच टिप्पणी कइलकइ  अरे तोर एक्के गो पोशाक तो सो रूबल के होतउ  स्कुरातोव के देह पर बहुत पुराना बहुत फट्टल चिट्टल भेड़ के खाल के कोट हलइ जेकरा पर चारो बगली पेउँद लगल साफ साफ देखाय दे रहले हल  ऊ काफी भावशून्य ढंग से लेकिन ध्यानपूर्वक ओकरा लूका के उपरे से निच्चे तक निहारे लगलइ  लेकिन सिर कीमती होवऽ हइ भाय लोग सिर ऊ जवाब देलकइ  जब हम मास्को से विदा होलिअइ त ई बात के तसल्ली हलइ कि सिर हमर साथे जात  अलविदा मास्को धन्यवाद स्नानघर लगी मुक्त हावा लगी पीठ पर फटका के कारण निम्मन बाम उखाड़ देल गेलइ आउ तोरा तो भाय हमर भेड़ के खाल के कोट तरफ देखे जइसन कुछ नयँ हको त शायद तोर सिर तरफ देखल जाय लेकिन सिर भी तो ओक्कर खुद के नयँ हइ बल्कि उपहार में देल हइ लूका फेर से बीच में दखल देलकइ  ओकरा तो त्यूमेन में ईसा मसीह के नाम पर मिललइ जब ऊ पार्टी के साथ रवाना होलइ  अच्छऽ स्कुरातोव वास्तव में तोर कोय धंधा हलउ कइसन धंधा गाइड हलइ आन्हर भिखारी सब के रस्ता देखावऽ हलइ आउ ओकन्हीं के कटोरा में से भीख में मिल्लल तामा के पइसा चोरा ले हलइ नाक भौं सिकोड़ल लोग में से एक कैदी टिप्पणी कइलकइ एहे ओकर धंधा हलइ  हम वास्तव में बूट सीए के काम अजमावऽ हलिअइ अइसन कटु टिप्पणी पर बिन कोय ध्यान देले स्कुरातोव जवाब देलकइ  खाली एक्के जोड़ा सी पावऽ हलिअइ  त की कोय खरीदवो करऽ हलउ हाँ अइसन एक अदमी तो अइलइ जे स्पष्टतः भगमान से नयँ डरऽ हलइ माय बाप के आदर नयँ करऽ हलइ भगमान ओकरा दंड देलकइ त ऊ खरीद लेलकइ  स्कुरातोव के चारो बगली के सब लोग ठठाके हँस पड़लइ  आउ तब फेर से हियों काम करे लगलिअइ असीम शून्यभाव से स्कुरातोव बात जारी रखलकइ लेफ़्टेनेंट स्तेपान फ़्योदोरिच पोमोर्त्सेव के बूट के उपरौला हिस्सा नावा चढ़ाके देलिअइ  त की ऊ संतुष्ट होलथुन हल नयँ भाय लोग असंतुष्ट हला  हमरा अइसन डाँट बजइलका कि हमरा हजारो साल तक आद रहतइ आउ टेहुना भिर हमरा पीछू से लतियाके पिटवो कइलका  हमरा पर बहुत गोसइला  ओह हमरा तो जिनगी धोखा देलक कठोर सश्रम के दंड हमरा धोखा देलक ओकर थोड़हीं देर तो बाद में अक् कुलिना के मरद अँगना में अचानक ऊ फेर से मस्ती में आके गावे लगलइ आउ उछल उछल गोड़ पटकक पटकके ताल देवे लगलइ  हइ ई तो अजीब अदमी हइ हमर बगली से जा रहल एगो यूक्रेनी ओकरा तरफ तिरछा नजर से देखते द्वेषपूर्ण घृणा से बड़बड़इलइ  बेकार अदमी हइ दोसरा कैदी निर्णयात्मक आउ गंभीर तान में टिप्पणी कइलकइ  हमरा निश्चित रूप से ई समझ में नयँ अइलइ कि लोग स्कुरातोव पर गोस्सा काहे लगी करते जा हइ आउ सामान्यतः काहे लगी ऊ सब कोय जे खुशमिजाज होवऽ हइ जइसन कि हम अपन जेल के जिनगी के शुरुआती दिन में नोटिस कइलिअइ मानूँ कोय तरह से घृणा के दृष्टि से देखल जा हइ यूक्रेनी आउ दोसर लोग के गोस्सा हमर समझ से व्यक्तिगत मामला लगलइ  लेकिन ई व्यक्तिगत मामला नयँ हलइ बल्कि ई वजह से गोस्सा हलइ कि स्कुरातोव में आत्मसंयम नयँ हलइ आत्मसम्मान के कठोर कृत्रिम प्रदर्शन नयँ हलइ जेकरा से जेल के सब्भे कैदी आडंबर के हद तक प्रभावित हलइ एक शब्द में ई वजह से कि ऊ हलइ ओकन्हिंएँ के अभिव्यक्ति के अनुसार एगो बेकार अदमी  तइयो ओकन्हीं सब्भे खुशमिजाज लोग पर गोस्सा नयँ करते जा हलइ आउ सबके साथ ओइसे व्यवहार नयँ करऽ हलइ जइसे कि स्कुरातोव के साथ आउ ओकरे नियन दोसरा लोग के साथ  ई निर्भर करऽ हलइ कि केऽ खुद के केतना हद तक कइसूँ काम चला सकऽ हलइ अदमी निम्मन स्वभाव आउ सरलहृदय के होला पर असानी से तुरतम्मे अपमान के पात्र बन जा हलइ  ई हमरा आश्चर्यचकित कर देलकइ  लेकिन खुशमिजाज लोग के बीच अइसनो लोग हलइ जे झल्ला आउ गुर्रा सकऽ हलइ आउ झल्लाना आउ गुर्राना पसीन करऽ हलइ आउ केकरो लगी ढील नयँ दे हलइ अइसनकन के ओकन्हीं लचारी में आदर देवे करऽ हलइ  हिएँ लोग के एहे दल में एगो अइसन तेजजुबान हलइ आउ असल में बहुत खुशमिजाज आउ बहुत प्यारा अदमी लेकिन जेकरा ई पहलू से हम बाद में जनलिअइ जे देखे में सुडौल आउ लमगर लौंडा हलइ गाल पर बड़का गो मस्सा आउ चेहरा पर बहुत हँसमुख भाव लेकिन काफी सुंदर आउ समझदार  ओकरा लोग पायोनियर अग्रदूत कहके पुकारऽ हलइ काहेकि कभी ऊ पायोनियर दल में काम कइलके हल अभिए ऊ विशेष विभाग में पहुँच गेलइ  ओकरा बारे हमरा आउ चर्चा करे के अवसर मिलतइ  लेकिन सब्भे गंभीर स्वभाव वला ओतना भावावेशयुक्त नयँ हलइ जेतना खुशमिजाजी पर गोस्सा करे वला यूक्रेनी  जेल में अइसन कुछ लोग हलइ जे श्रेष्ठ सब क्षेत्र के जानकार हाजिरजवाब चरित्रवान आउ बुद्धिमान बन्ने के लक्ष्य बनइले हलइ  ओइसनकन में कइएक वास्तव में बुद्धिमान चरित्रवान हलइ आउ वास्तव में ऊ चीज प्राप्त कर लेलके हल जेकर लक्ष्य हलइ अर्थात् अपन साथी लोग में श्रेष्ठता आउ सार्थक नैतिक प्रभाव  ई बुद्धिमान लोग आपस में अकसर बड़गर दुश्मन हलइ आउ ओकन्हीं में से हरेक के कइएगो नफरत करे वला हलइ  दोसर कैदी सब के ओकन्हीं शान से आउ कृपाशीलता से भी देखऽ हलइ अनावश्यक लड़ाय झगड़ा नयँ मोल ले हलइ प्रशासन के दृष्टि में कृपापात्र हलइ काम के जगह में मानूँ संचालक के काम करऽ हलइ ओकन्हीं में से एक्को अदमी मीन मेख नयँ निकासऽ हलइ मसलन गीत खातिर अर्थात् बिलकुल क्षुद्र बात पर एतना छोटगर छोटगर बात पर खुद के नयँ गिरावऽ हलइ  जेल में हमर पूरे जिनगी के दौरान हमरा साथ एकन्हीं अत्यंत आदर से व्यवहार कइलकइ लेकिन हमरा साथ बहुत बोलचाल नयँ करऽ हलइ शायद एहो मानूँ शानी के चलते  ओकन्हीं बारे भी कुछ विस्तार से चर्चा करे के अवसर मिलतइ  नद्दी के किनारे पहुँचते गेलिअइ  निच्चे नद्दी में पानी में बरफ से जम्मल एगो पुरनका बजरा हलइ जेकरा तोड़े के हलइ  नद्दी के ऊ तरफ स्तेप नीला देखाय देब करऽ हलइ एगो उदासीन आउ वीरान दृश्य हलइ  हम इंतजार कर रहलिए हल कि सब कोय काम में टूट पड़तइ लेकिन एकरा बारे लोग नयँ सोच रहले हल  कुछ लोग किनारे में एन्ने ओन्ने पड़ल लट्ठा लकड़ी के कुंदा पर बइठ गेते गेलइ लगभग सब कोय बूट से क्षेत्रीय खैनी के थैली निकासते गेलइ जे बजार में पत्ता के रूप में तीन कोपेक प्रति पौंड के दर से मिल्लऽ हलइ आउ तालिन जौर्जिया के एगो शहर के लकड़ी के घरेलू छोटकुन्ना पाइप चिलम  पाइप जलइते गेलइ मार्गरक्षी सैनिक लोग हमन्हीं के एक के बाद एक घेर लेलकइ आउ हमन्हीं पर बहुत बोरियत भाव से पहरेदारी करे लगलइ  आउ ई बजरा के तोड़े के विचार केक्कर दिमाग में घुसलइ एगो कैदी मानूँ अपने आप से पुछलकइ केकरो बिन संबोधित कइले  की चेली खपची के जरूरत हलइ जेकरा हमन्हीं से भय नयँ हइ ओकरे दिमाग में ई बात अइलइ दोसरा कोय टिप्पणी कइलकइ  अरे ई सब देहाती लोग काहाँ जामा हो रहले ह थोड़े देर चुप रहला के बाद पहिलौका कैदी पुछलकइ जाहिर हइ पहिलौका सवाल के जवाब पर बिन ध्यान देलहीं आउ अँगुरी से देहाती लोग के भीड़ तरफ इशारा करते जे कहीं तो एक के पीछू एक धारी लगइले अखंड बरफ पर से होके जा रहले हल  सब कोय आसकत से ऊ तरफ मुड़लइ आउ कोय काम नयँ रहे से ओकन्हीं पर मजाक करे लगते गेलइ  एक देहाती कतार में सबसे अंतिम कइसूँ असाधारण रूप से हास्यास्पद ढंग से जा रहले हल अपन दुन्नु हाथ बाहर फैलइले आउ अपन सिर एक तरफ लटकइले जेकरा पर एगो लमगर देहाती टोपी हलइ शंकु के अकार के  ओकर पूरे देह के छाया स्पष्ट रूप से उज्जर बरफ पर पड़ रहले हल  देखहो पित्रोविच भाय कइसन कपड़ा पेन्हले हइ ऊ देहाती के उच्चारण के नकल करते एक कैदी टिप्पणी कइलकइ  ई अद्भुत बात हलइ कि कैदी लोग सामान्य रूप से देहाती किसान लोग के जरी घमंड से नीच दृष्टि से देखऽ हलइ हलाँकि ओकन्हीं में से आधा लोग देहाती हलइ  साथी लोग कतार के आखिर वला तो अइसे चल रहले ह जइसे मुरय मूली लगाब करऽ हइ  ई अधकपारी हइ एकरा पास बहुत पइसा हइ तेसरा कैदी टिप्पणी कइलकइ  सब लोग हँस पड़लइ लेकिन कइसूँ तो अलसाल ढंग से मानूँ अनिच्छा से  एहे दौरान कलाच बेचे वली नगीच अइलइ जे एगो फुरतीली आउ चलाँक तरुणी हलइ  ओकरा हीं से कलाच लेल गेलइ भेंट में मिल्लल पाँच कोपेक से आउ तुरते बराबर बराबर हिस्सा में बाँट देल गेलइ  नौजवान छोकरा जे जेल में कलाच बेचऽ हलइ बीस गो लेलकइ आउ कसके विवाद करे लगलइ कि ओकरा कमीशन के रूप में तीन कलाच मिल्ले के चाही नयँ कि दू कलाच जइसन कि साधारणतः मिल्लऽ हलइ  लेकिन कलाच बेचे वली सहमत नयँ हो रहले हल  अच्छऽ त ऊ काहे नयँ दे हीं आउ कउची जे चूहा नयँ खा हइ  तोर जीभ कटके गिर जाव तरुणी चिल्लइलइ आउ हँस पड़लइ  आखिरकार काम पर नजर रक्खे वला सर्जेंट डंडा के साथ पहुँचलइ  ए तोहन्हीं बइठल काहे लगी हकहीं काम शुरू कर ई की इवान मतवेइच ठीक ठीक काम तो निश्चित करके देथिन अपन जगह से धीरे धीरे उठते नेता लोग में से एगो बोललइ  तोहन्हीं एकरा बारे पहिलहीं काहे नयँ पूछते गेलहीं बजरा के तोड़ ताड़के अलगे करके लाव एहे तोहन्हीं के काम हकउ  कइसूँ आखिर कैदी लोग उठते गेलइ आउ नद्दी दने बढ़लइ मोसकिल से गोड़ घसीटते  भीड़ में तुरतम्मे संचलाक लोग भी दृष्टिगोचर होलइ कम से कम नाममात्र खातिर अर्थात् ऊ लोग जे अपन साथी लोग के बीच खुद के मैनेजर फ़ोरमैन चाहे नेता समझऽ हलइ  प्रतीत होलइ कि बजरा के खाली अइसीं बेकार में तोड़े के नयँ हलइ बल्कि एकर लट्ठा के सुरक्षित रक्खे के हलइ आउ खास करके आड़े तिरछे शहतीर के जे बजरा के अपन पूरे लंबाई तक तलहटी में लकड़ी के कील से ठोंकके कस्सल हलइ आउ ई काम लम्मा आउ उबाऊ हलइ  सबसे पहिले हम सब के ई शहतीर के निकासे के चाही  ई काम में लग जाल जाय बच्चे लोग एगो टिप्पणी कइलकइ जे संचालक चाहे प्रशासक के जोश वला तो बिलकुल नयँ हलइ बल्कि खाली एगो अकुशल मजदूर अल्पभाषी आउ शांत छोकरा जे अभी तक चुप हलइ आउ झुकके दुन्नु हाथ से मोटका शहतीर के पकड़ लेलकइ आउ मदत लगी इंतजार करे लगलइ  लेकिन ओकरा कोय नयँ मदत कइलकइ  हाँ शायद तूँ उठा लेम्हीं आउ तूँ नयँ उठा पइम्हीं तब तोर बाबा भालू अइतउ ओहो नयँ उठा पइतउ कोय तो अपन दाँत के बीच से बोललइ  तब की कइल जाय भाय लोग शुरू कइसे कइल जाय हमरा तो मालूम नयँ हैरान होल नयका नबाब अर्थात् उत्साही युवक बोललइ शहतीर के छोड़के आउ खड़ी होके  थक गेलो पर पूरा काम नयँ कर पइम्हीं उछलके काहे लगी लग पड़लहीं तीन मुर्गी के दाना चुगावे में भी ई गिनती करे में चूक करतइ लेकिन हियाँ परी पहिला रहे लगी चाहऽ हइ तिलोर लेकिन हमर कहे के तो मतलब भाय लोग कुछ नयँ हैरान होल ऊ छोकरा बोललइ हम तो खाली अइसीं हमरा तोहन्हीं के उपरे चद्दर रक्खे के चाही की की ठंढी में तोहन्हीं के अँचार बनावे के चाही किंकर्तव्यविमूढ़ होल फेर से सर्जेंट चिल्लइलइ अइसन बीस लोग के भीड़ देखके जेकरा समझ में नयँ आ रहले हल कि काम कइसे शुरू कइल जाय  शुरू करते जो जल्दी से जल्दी जेतना तेजी से कइल जा सकऽ हइ ओकरा अपेक्षा आउ तेजी से नयँ कइल जा सकऽ हइ इवान मतवेइच  लेकिन तूँ तो कुछ नयँ करब करऽ हीं ए सावेल्येव ए गप्पी पित्रोविच तोरा कह रहलियो ह हुआँ खड़ी काहे लगी हकहीं आँख बेचब करऽ हीं काम में लग लेकिन हम अकेल्ले की करबइ ठीक ठीक निश्चित काम देथिन इवान मतवेइच  बता देवल गेलो ह कोय ठीक ठीक निश्चित अर्थात् दिन भर खातिर हरेक के अलग अलग निर्धारित काम नयँ देल जइतउ  बजरा के तोड़ आउ घर जो  काम शुरू कर आखिरकार काम में लग गेते गेलइ लेकिन बिन कोय उत्साह के अनिच्छा से अनाड़ीपन से  हट्ठा कट्ठा कार्मिक लोग के ई तंदुरुस्त भीड़ देखहूँ में खेदजनक लगऽ हलइ जे लगऽ हइ बिलकुल किंकर्तव्यविमूढ़ हलइ कि काम कइसे शुरू कइल जाय  जइसीं पहिलौका सबसे छोटका शहतीर के निकासे के कोशिश कइलकइ लगलइ कि ई टूट जइतइ खुद्दे टूट रहले ह अइसन बहाना के रिपोर्ट सर्जेंट के दे देल गेलइ मतलब कि काम ओइसे नयँ कइल जा सकऽ हलइ आउ कोय दोसरा तरह से काम चालू करे के जरूरत हलइ  लमगर विवाद कैदी लोग के बीच चललइ कि दोसरा तरह से कइसे काम शुरू कइल जाय की कइल जाय जाहिर हइ धीरे धीरे बात गारी गल्लम तक पहुँच गेलइ काम आगू बढ़ावे के धमकी तक मिललइ सर्जेंट फेर से चिल्लइलइ आउ डंडा भांजे लगलइ लेकिन शहतीर फेर से टूट गेलइ  आखिरकार प्रतीत होलइ कि कुल्हाड़ी कमती हइ आउ आउ कोय तरह के औजार लावे के जरूरत हइ  तुरतम्मे दू लड़कन के रक्षाकर्मी के देखरेख के अंतर्गत औजार लावे खातिर किला में भेजल गेलइ आउ बाकी लोग अराम से बजरा पर बइठ गेते गेलइ अपन अपन पाइप निकासते गेलइ आउ फेर से धूम्रपान करे लगलइ  सर्जेंट आखिरकार नफरत से थूक देलकइ  हूँ तोहन्हीं से काम रोना चालू नयँ करतउ अर्थात् काम से तोहन्हीं मर नयँ जइमँऽ ओह लोग लोग ऊ गोस्सा से बड़बड़इलइ हाथ हिलइलकइ आउ डंडा भांजते किला तरफ चल पड़लइ  एक घंटा के बाद सुपरिन्टेंडेंट फ़ोरमैन अइलइ  कैदी लोग के बात शांति से सुनके ऊ घोषणा कइलकइ कि ऊ निर्धारित काम दे रहले ह आउ चार शहतीर निकासे के लेकिन अइसे कि ऊ टुट्टे नयँ बल्कि पूरा पूरा निकस जाय आउ एकरा अलावे बजरा के एगो बड़गर अंश के विभाजित करके तोड़े लगी कहलकइ आउ तब ओकन्हीं के घर जाय के अनुमति होतइ  काम बड़गर हलइ लेकिन हे भगमान कइसन काम के धुन में लग गेते गेलइ काहाँ गेलइ आलस काहाँ गेलइ किंकर्तव्यविमूढ़ता कुल्हाड़ी चलावे लगते गेलइ लकड़ी के किल्ला कील घुमाके निकासे लगते गेलइ  बाकी लोग मोटगर कइएक खंभा बजरा के निच्चे घुसा देते गेलइ आउ ओकरा पर बीस हाथ के दबाव देके असानी से आउ दक्षतापूर्वक शहतीर के निकास लेते गेलइ आउ हम अचंभित हो गेलिअइ कि जे अब बिलकुल समुच्चा आउ सुरक्षित निकस गेलइ  ई मामला गरम हो गेलइ  सब लोग अचानक कइसूँ अत्यधिक बुद्धिमान बन गेलइ  बिन कोय फालतू शब्द के बिन कोय गाली गल्लम आउ डाँट फटकार के हरेक कोय जानऽ हलइ कि कीऽ कहे के चाही कीऽ करे के चाही काहाँ खड़ी होवे के चाही कीऽ सलाह देवे के चाही  ढोल बज्जे के ठीक आध घंटा पहिले निर्धारित काम खतम हो गेलइ आउ कैदी लोग घर चल गेते गेलइ थक्कल माँदल लेकिन बिलकुल संतुष्ट होके हलाँकि निर्दिष्ट समय के विरुद्ध कुल्लम आधा घंटा बचा पइलके हल  लेकिन जाहाँ तक हम्मर संबंध हलइ हम एक विशेष बात नोटिस कइलिअइ काम के दौरान हम मदत करे लगी जाहाँ कहूँ जइअइ सगरो हम ओकन्हीं लगी उपयुक्त नयँ हलिअइ सगरो हमरा चलते मानूँ बाधा होवऽ हलइ सगरो हमरा लगभग डाँटके सीधे भगा देते जा हलइ  एक तरह से सबसे नीच गुदड़िया जे खुद तो सबसे खराब कार्मिक हलइ आउ दोसर कैदी लोग के सामने जे ओकरा से कहीं जादे बुद्धिमान आउ दक्ष हलइ अपन मुँह खोले के साहस नयँ करऽ हलइ आउ ऊ अपन अधिकार समझऽ हलइ हमरा पर चिल्लाय के आउ हमरा भगा देवे के जब हम ओकर बगली में खड़ी होवऽ हलिअइ ई बहाने कि हम ओकर काम में बाधा डालऽ हिअइ  आखिरकार एगो तेज कैदी सीधे आउ रूखाई से हमरा कहलकइ काहाँ सरकल आवऽ हीं सीधे चल जो जाहाँ तोर जरूरत नयँ हकउ हुआँ अपन नाक घुसेड़ऽ हीं तूँ तो फंदा में फँस गेलँऽ तुरतम्मे दोसरा कोय बात आगू बढ़इलकइ  बेहतर होतउ कि तूँ एगो कटोरा ले ले तेसरा हमरा कहलकइ आउ जाके भीख माँगके पत्थल के घर बनाव आउ तमाकू खैनी पर अपन जिनगी बरबाद कर लेकिन हियाँ परी तो तोरा करे लगी कुछ नयँ हउ  तब हमरा अलगे खड़ी रहे पड़लइ लेकिन अलगे खड़ी रहना जबकि सब कोय काम करब करऽ हइ कइसूँ तो शरम के बात हइ  लेकिन जब वास्तव में अइसन होलइ कि हम दूर हट गेलिअइ आउ बजरा के अंतिम छोर पर खड़ी हो गेलिअइ त तुरतम्मे चिल्लाय लगते गेलइ अइकी कइसन कइसन कार्मिक हमन्हीं के मदत करे लगी देल गेले ह अइसनकन से की काम करावल जा सकऽ हइ कुच्छो नयँ ई सब कुछ जाहिर हइ जानबूझके कइल जा रहले हल काहेकि एकरा से सबके मनोरंजन होवऽ हलइ  कुलीन घराना के कोय रहे तो ओकरा पर प्रहार करे के हलइ आउ वस्तुतः ओकन्हीं के अइसन मौका मिल्ले पर खुशी होवऽ हलइ  अब ई बिलकुल स्पष्ट हइ कि काहे जइसन कि हम पहिले उल्लेख कर चुकलिए ह जेल में प्रवेश कइला पर हमर पहिला सवाल हलइ हमरा कइसे व्यवहार करे के चाही ई लोग के सामने खुद के कइसे प्रस्तुत करे के चाही हमरा आभास हो रहले हल कि अकसर हमरा ओकन्हीं साथ अइसने संघर्ष करे पड़तइ जइसन कि अभी काम के दौरान  लेकिन कइसनो संघर्ष रहला के बावजूद हम अपन क्रियाकलाप में कोय बदलाव नयँ करे के निर्णय कर लेलिअइ जे आंशिक रूप से हम ई समय में हम सोचलिए हल हम जानऽ हलिअइ कि ई निर्णय सही हइ  वस्तुतः हम निर्णय कइलिअइ कि यथासंभव सहज रूप में आउ स्वतंत्र ढंग से व्यवहार करे के चाही ओकन्हीं के साथ नगीची संबंध बनावे खातिर कोय विशेष प्रयास करे के जरूरत नयँ लेकिन ओकन्हीं के ठुकरावल नयँ जाय अगर ओकन्हीं खुद्दे घनिष्ठ संबंध बनावे लगी चाहइ  ओकन्हीं के धमकी आउ नफरत से बिलकुल नयँ डरे के चाही आउ यथासंभव अइसन देखावे के कि हम कुछ नयँ ध्यान दे हिअइ  कुछ जानल बिन्दु के मामले में ओकन्हीं के पास जाय के नयँ आउ ओकन्हीं के कुछ आदत आउ रिवाज के मामले में अपना तरफ से कोय ढिलाई नयँ देवे के एक शब्द में ओकन्हीं के साथ पूरा दोस्ती खातिर खुद के थोपे के नयँ  हम पहिलहीं नजर से अंदाज लगा लेलिए हल कि एकरा लगी ओकन्हीं हमरा से नफरत करे में सबसे आगू होतइ  लेकिन ओकन्हीं के विचार से आउ बाद में जाके एकरा बारे पक्का तरह से हमरा मालूम पड़लइ हमरा तइयो ओकन्हीं के सामने अपन कुलीन घराना में जलमौती के आत्मगौरव बनइले रक्खे आउ सम्मान देवे के चाही मतलब खुशी मनाना अकड़ देखाना ओकन्हीं के देखके नाक भौं सिकोड़ना हरेक कदम पर झुंझलाना कठिन शारीरिक परिश्रम से दूर रहना  कुलीन होवे के एहे मतलब ओकन्हीं समझऽ हलइ  ओकन्हीं जाहिर हइ हमरा एकरा लगी गरिअइवो करते हल लेकिन तइयो मने मन हमरा सम्मान भी देते हल  अइसन भूमिका तो हमर स्वभाव में नयँ हलइ ओकन्हीं के विचार के अनुसार तो हम कभी कुलीन व्यक्ति के तरह आचरण नयँ कइलिअइ लेकिन हम तो कसम खा लेलिअइ कि कइसनो हालत में ओकन्हीं के सामने हम न तो अपन शिक्षा के आउ न तो अपन सोचे के तरीका के बलिदान देबइ  अगर हम ओकन्हीं के खुश करे लगतिए हल ओकन्हीं के कृपापात्र बने के प्रयास करतिए हल ओकन्हीं के बात में सहमति प्रकट करतिए हल ओकन्हीं से परिचित होतिए हल ओकन्हीं के विभिन्न गुण के अपनइतिए हल ताकि ओकन्हीं के सहानुभूति जीत सकिअइ त ओकन्हीं तुरतम्मे समझ लेते हल कि हम ई सब डर के मारे आउ कायरता के चलते करऽ हिअइ आउ हमरा साथ घृणापूर्वक व्यवहार करते जइते हल  आ व कोय उचित उदाहरण नयँ हलइ ऊ मेजर के पास अइते जइते रहऽ हलइ आउ ओकन्हीं कैदी लोग खुद्दे ओकरा से डरऽ हलइ  आउ दोसर बात ई कि हमरो मन नयँ करऽ हलइ कि हम ओकन्हीं के सामने खुद के भावशून्य आउ अगम्य नम्रता में बन कर लिअइ जइसन कि पोलिस्तानी लोग करऽ हलइ  हम अभी बहुत अच्छा से देखऽ हलिअइ कि ओकन्हीं हमरा से ई बात लगी घृणा करऽ हइ कि हम ओकन्हिंएँ नियन काम करे लगी चाहऽ हलिअइ मौज मस्ती नयँ करऽ हलिअइ आउ ओकन्हीं के सामने नाक भौं नयँ सिकोड़ऽ हलिअइ आउ हलाँकि पक्का जानऽ हलिअइ कि बाद में ओकन्हीं के हमरा बारे अपन विचार राय के बदले पड़तइ लेकिन तइयो ई विचार कि अभी ओकन्हीं के मानूँ हमरा से घृणा करे के अधिकार हइ ई सोचके कि हम काम में ओकन्हीं के कृपापात्र बन्ने के प्रयास कर रहलिए हल ई विचार भयंकर रूप से हमरा कष्ट दे हलइ  जब साँझ के दुपहर के भोजन के बाद के काम खतम हो गेला पर हम जेल वापिस अइलूँ थक्कल माँदल आउ चूर चूर होल त भयंकर उदासी हमरा पर हावी हो गेल  केतना हजार आउ अइसन दिन हमरा आगू हके हम सोचलूँ सब्भे अइसने सब्भे बिलकुल एक्के आउ ओहे चुपचाप जब गोधूलिवेला पहुँच चुकले हल बैरक के पीछू में एन्ने ओन्ने घूम रहलिए हल छरदेवाली के किनारे किनारे त अचानक हमरा शारिक पर नजर पड़लइ जे हमरा दने दौड़ल आ रहले हल  शारिक हमन्हीं के जेल के कुत्ता हलइ जइसन कि थलसेना के कंपनी तोपसेना के बैटरी आउ अश्वसेना के गुल्म स्क्वॉड्रन में होवऽ हइ  ऊ अज्ञात समय से जेले में रह रहले हल जे कोय विशेष अदमी के नयँ हलइ जे सब्भे के अपन मालिक समझऽ हलइ आउ भनसाघर के जुट्ठा कुट्ठा खाके जीयऽ हलइ  ई एगो काफी बड़गर कुत्ता हलइ करिया उज्जर उज्जर धब्बा सहित दोनस्ला दोगला संकरजातीय जादे बूढ़ा नयँ बुद्धिमान आँख वला आउ गुच्छेदार पूँछ वला  कोय ओकरा कभियो सहलावऽ नयँ हलइ कोय ओकरा पर कुछ ध्यान नयँ दे हलइ  पहिलहीं दिन से हम ओकरा सहलइलिअइ आउ अपन हाथ से ओकरा रोटी देलिअइ  जब हम ओकरा सहलावऽ हलिअइ त ऊ शांत रहऽ हलइ प्यार से हमरा तरफ देखऽ हलइ आउ खुशी के संकेत के रूप में शांति से पुच्छी हिलावऽ हलइ  अभी लम्मा समय तक हमरा नयँ देखके हमरा जे पहिले तुरी कइएक साल के बाद ओकरा पुचकरलके हल ऊ दौड़ते दौड़ते सबके बीच हमरा खोजब करऽ हलइ आउ बैरक के पीछू मुँहें हमरा पाके भूँकते हमरा से मिल्ले लगी टूट पड़लइ  हमरा मालूम नयँ हमरा की होलइ लेकिन हम ओकरा चुम्मे लगी लपकके गेलिअइ हम ओकर सिर के आलिंगन कर लेलिअइ ऊ अगला पंजा के उछलाके हमर कन्हा पर रख लेलकइ आउ हमर चेहरा चट्टे लगलइ  त ई हइ दोस्त जेकरा हमरा पास किस्मत भेजलके ह हम सोचलिअइ आउ हरेक तुरी जब बाद में ई पहिलौका कष्टदायक आउ उदासी भरल समय में हम काम से वापिस आवऽ हलिअइ त सबसे पहिले कहूँ परी नयँ जाके हम लपकके बैरक के पीछू चल जा हलिअइ जाहाँ उछलते आउ खुशी से भूँकते हमरा सामने आवल शारिक के सिर के पकड़के चूमते रहऽ हलिअइ चूमते रहऽ हलिअइ आउ एक तरह के मिठगर आउ साथे साथ कष्टदायक कटु भावना हमर हृदय के सालऽ हलइ  आउ हमरा आद पड़ऽ हइ हमरा सोचके खुशी भी होवऽ हलइ मानूँ अपन कष्ट के सामने आत्मगौरव के अनुभव करऽ हलिअइ कि अइकी पूरे संसार में खाली हमरा लगी ई जीव बच्चल हइ जे हमरा प्यार करऽ हइ हमरा में अनुरक्त हइ हमर दोस्त हइ हमर एकमात्र मित्र हइ हमर निष्ठावान कुत्ता शारिक  सूची पिछला अगला कालापानी साइबेरिया में जेल के जिनगी भाग अध्याय पहिला महिन्ना जेल में हमर आगमन के तीन दिन के बाद हमरा काम पर बाहर जाय के औडर मिललइ  काम के ई पहिला दिन हमरा लगी बहुत अविस्मरणीय हइ हलाँकि एकरा जारी रहे के दौरान हमरा साथ कुछ असामान्य नयँ होलइ कम से कम सब कुछ पर विचार कइला पर आउ एकर अलावे भी कि हमर परिस्थिति असामान्य हलइ  लेकिन एहो हमर पहिलौका राय में से एक हलइ आउ हम अभियो उत्सुकता से सब कुछ तरफ प्रेक्षण जारी रखलिअइ  ई सब्भे पहिलौका तीन दिन हमरा बहुत अधिक कष्टमय अनुभव के साथ गुजरल  त ई हमर यात्रा के अंत हके हम जेल में हकूँ हम पल पल अपने आपके दोहरावऽ हलूँ त ई हमर कइएक लम्मा साल के शरणस्थल हके हमर कोना जेकरा में हम एतना अविश्वास आउ एतना पीड़ादायक अनुभव के साथ प्रवेश कर रहलूँ हँ आउ केऽ जानऽ हइ शायद जब कइएक साल के बाद एकरा छोड़े पड़तइ त हमरा एकरा बारे खेद होवइ हम आगू बिन कोय मर मिलावट के ऊ विषादपूर्ण आनंदात्मक अनुभव व्यक्त करऽ हलिअइ जेकरा लगी कोय कभी कभार जानबूझके अपन घाव के स्पर्श करे के जरूरत के हद तक जा हइ मानूँ अपन पीड़ा में खुशी अनुभव करे लगी चाहऽ हइ मानूँ कष्ट के पूर्ण विशालता के बोध में वास्तविक आनंद होवऽ हइ  समय के साथ ई कोना के छोड़े खातिर खेद प्रकट करे के विचार हमरा पर बहुत भयंकर प्रभाव डललकइ तब हमरा आशंको होवे लगले हल कि केतना दैत्याकार हद तक अदमी कोय नयका माहौल में आदी हो जा सकऽ हइ  लेकिन ई अभियो भावी समय के बात हलइ आउ अभी खातिर तो हमर चारो बगली सब कुछ द्वेषपूर्ण आउ भयंकर हलइ हलाँकि सब कुछ तो नयँ लेकिन जाहिर हइ अइसन हमरा प्रतीत होलइ  ई वहशी उत्सुकता जेकरा से हमर नयकन साथी कैदी लोग हमरा निहारऽ हलइ अचानक ओकन्हीं के संगति में आ गेल कुलीन घराना के नयका सदस्य के साथ वर्धित कठोरता जे कभी कभी लगभग नफरत तक पहुँच जा हलइ ई सब कुछ हमरा एतना यातना दे हलइ कि हम खुद जल्दी से जल्दी काम चाह रहलिए हल ताकि यथाशीघ्र हम अपन सब कष्ट के एक्के तुरी जान आउ समझ लिअइ आउ बाकी सब नियन जीए लगी शुरू कर दिअइ यथाशीघ्र सब के साथ एक्के पटरी पर आ जइअइ  जाहिर हइ तखने हम बहुत कुछ नोटिस नयँ कर पइलिअइ आउ न ओकरा पर शंका कर पइलिअइ जे हमर नाक के निच्चे अर्थात् हमर सामने हलइ शत्रुवत् आउ मित्रवत् व्यवहार में अभियो अंतर करे के अंदाज नयँ मिल पइले हल  लेकिन कुछ मिलनसार आउ प्यार भरल चेहरा जेकरा से हमरा ई तीन दिन के अंतर्गत भेंट होलइ अभी लगी हमरा अत्यधिक हौसला बढ़इलकइ  हमरा साथ सबसे अधिक प्रेम भरल आउ मित्रवत् व्यवहार करे वला हलइ अकीम अकीमिच  बाकी कैदी के बीच उदास आउ घृणापूर्ण चेहरा में हम कुछ दयालु आउ प्रसन्न लोग के भी नयँ नोटिस नयँ कर सकलिअइ  सगरो खराब लोग पावल जा हइ आउ खराब लोग के बीच निमनो अदमी रहऽ हइ स्वयं के सांत्वना के साथ हम शीघ्रता में सोचलिअइ आउ केऽ जानऽ हइ ई लोग शायद बिलकुल ओतना हद तक बत्तर नयँ हइ बनिस्बत बाकी लोग के जे हुआँ जेल के बाहर रह गेले ह  हम सोचलिअइ आउ खुद्दे अपन विचार पर सिर हिलइलिअइ आउ साथे साथ हे भगमान काश हम खाली तखने जनतिए हल केतना हद तक ई विचार सच हलइ अइकी मसलन हियाँ एगो अदमी हलइ जेकरा हम खाली बहुत बहुत साल बाद पूरा तरह से जान पइलिअइ हलाँकि ऊ हमरा साथ हलइ आउ लगातार हमरा भिर लगभग हमर जेल के जिनगी के पूरे अवधि तक रहलइ  ई हलइ कैदी सुशिलोव  जइसीं हम अभी ऊ कैदी लोग के बारे बोले लगी शुरू कइलिअइ जे दोसरा से बत्तर नयँ हलइ त तुरतम्मे अनजाने में हमरा ओकर आद आ गेलइ  ऊ हमर सेवा करऽ हलइ  हमरा हीं आउ दोसरो सेवक हलइ  अकीम अकीमिच शुरुए से पहिलौके दिन से कैदी लोग के बीच एगो के अनुशंसा करऽ हलइ ओसिप के ई कहते कि तीस कोपेक प्रति महिन्ने के हिसाब से ऊ हमर रोज के विशेष खाना तैयार करके देतइ अगर हमरा सरकारी खाना ओतना खराब लगऽ हइ आउ अगर हम खुद के खाना लगी साधन जुटा सकऽ हिअइ  ओसिप ऊ चार रसोइया में से एक हलइ जेकन्हीं के हमन्हीं के दू भनसाघर में कैदी लोग द्वारा नियुक्त कइल गेले हल हलाँकि पूरा ई ओकन्हीं के इच्छा पर निर्भर करऽ हलइ कि अइसन नियुक्ति के स्वीकार करइ चाहे नयँ आउ स्वीकार कइलो के बाद बिहाने होले चाहे तो फेर से अस्वीकार कर सकऽ हलइ  रसोइया लोग काम पर नयँ जा हलइ आउ ओकन्हीं के ड्यूटी रहऽ हलइ रोटी सेंके आउ बंदागोभी के शोरबा सूप तैयार करे के  ओकन्हीं के हमन्हीं हीं पोवर पुरुष रसोइया नयँ कहल जा हलइ बल्कि स्त्र्यापका स्त्री रसोइया लेकिन ओकन्हीं तरफ घृणा के भाव से नयँ खास करके ई बात से कि भनसाघर के काम लगी बुद्धिमान आउ यथासंभव ईमानदार लोग के चुन्नल जा हलइ बल्कि अइसीं प्यार भरल मजाक में जेकरा से हमन्हीं के रसोइया के कुच्छो बुरा नयँ लगऽ हलइ  ओसिप के लगभग हमेशे चुन्नल जा हलइ आउ लगभग कुछ साल लगातार स्त्र्यापका के काम करते रहलइ आउ खाली कभी कभार थोड़े समय लगी इनकार करऽ हलइ जब ऊ बहुत बोर हो जाय आउ साथे साथ ओकरा दारू के तस्करी करे के इच्छा करे लगइ  ऊ विरल निष्ठा ईमानदारी आउ विनम्रता वला अदमी हलइ हलाँकि ऊ हियाँ तस्करी के कारण अइले हल  ई ओहे तस्कर हलइ उँचगर हट्ठा कट्ठा अदमी जेकरा बारे हम पहिलहीं बता चुकलिए ह सब तरह से कायर खास करके फटका बेंत के मार के मामले में मिलनसार सीधा सादा सब के साथ नम्र केकरो साथ कभी लड़ाय झगड़ा नयँ कइलके हल लेकिन जे तस्करी करे में अपन सनक के चलते अपन कायरता के बावजूद दारू के तस्करी करे से बाज नयँ आवऽ हलइ  दोसर रसोइया के साथ साथ ओहो दारू के धंधा करऽ हलइ हलाँकि वस्तुतः ओतना पैमाना पर नयँ जेतना मसलन गाज़िन करऽ हलइ काहेकि ओकरा बहुत जोखिम उठावे के साहस नयँ हलइ  ई ओसिप के साथ हम हमेशे अच्छा से रहऽ हलिअइ  जाहाँ तक खुद के खाना जुटावे के साधन के संबंध हइ त एकर बहुत कम जरूरत हलइ  हम कोय गलती नयँ करऽ हिअइ अगर हम कहिअइ कि हमरा फी महिन्ने चानी के एक रूबल में खाना हो जा हलइ जाहिर हइ पावरोटी के अलावे जे कि सरकारी हलइ आउ कभी कभी बंदागोभी के शोरबा अगर हम बहुत भुक्खल रहऽ हलूँ एकर बावजूद कि हमरा ई अच्छा नयँ लगऽ हले जे लेकिन बाद में लगभग बिलकुल ठीक हो गेल अर्थात् ई शोरबा देखके हम पहिले जे मुँह फोकरावऽ हलिअइ ऊ बाद में जाके ठीक लगे लगलइ  साधारणतः हम रोजाना एक पौंड बीफ़ खरदऽ हलिअइ  आउ जाड़ा में हमन्हीं हीं एक पौंड बीफ़ के कीमत एक अद्धी आधा कोपेक हलइ  बीफ़ खातिर कोय अपंग पूर्वसैनिक बजार जा हलइ जे हमन्हीं हीं हरेक बैरक में एगो रहऽ हलइ व्यवस्था कायम रक्खे खातिर जे खुद्दे अपन मन से कैदी लगी रोज दिन बजार जाय के भार ड्यूटी ले लेलके हल आउ एकरा लगी लगभग कोय पारिश्रमिक नयँ ले हलइ वास्तव में कहल जाय त कुछ नयँ के स्थान पर नगण्य  ओकन्हीं अइसन अपन खुद के शांति लगी करऽ हलइ नयँ तो जेल में जिनगी गुजारना असंभव बहुत कष्टकर हो जइते हल  ई तरह ओकन्हीं तमाकू सिल्लीदार चाय बीफ़ कलाच आदि आदि लावऽ हलइ एगो दारू खाली छोड़के  ओकन्हीं के दारू लावे लगी नयँ कहल जा हलइ हलाँकि कभी कभार एकरो से सत्कार कइल जा हलइ  ओसिप हमरा लगी कइएक साल तक हमेशे ओहे एक्के टुकड़ा बीफ़ के झौंसऽ हलइ  आउ कइसे झौंसल जा हलइ ई अलगहीं सवाल हइ ई कोय मामला नयँ हलइ  मुख्य बात हइ कि हम ओसिप के साथ कइएक साल तक लगभग दुइयो शब्द नयँ कह पइलिए हल  कइएक तुरी हम ओकरा साथ बात करे लगी शुरू कइलिअइ लेकिन ऊ कइसूँ बातचीत करे में सक्षम नयँ होवऽ हलइ मुसकाय चाहे हाँ या नयँ में जवाब देइ बस  जनम से सात साल के बुतरू नियन ई हर्क्यूलस के देखहूँ में विचित्र लगऽ हलइ  लेकिन ओसिप के अलावे हमरा मदत करे वला लोग में सुशिलोव भी हलइ  हम न तो ओकरा बोलइलिअइ आउ न खोजलिअइ  ऊ कइसूँ खुद्दे हमरा खोजलकइ आउ हमरा से लगाव कर लेलकइ हमरा एहो आद नयँ कि कब आउ कइसे ई हो गेलइ  ऊ हमर कपड़ा लत्ता धोवे लगलइ  बैरक सब के पीछू में ई काम लगी जानबूझके एगो बड़गो गड्ढा बनावल हलइ जेकरा में धोवन आदि के गंदा पानी फेंकल जा सकऽ हलइ  एहे गड्ढा के उपरे सरकारी नाद सब में कैदी लोग के कपड़ा लत्ता धोवल जा हलइ  एकरा अलावे हमरा खुश करे लगी सुशिलोव हजारो विभिन्न तरह के काम खोज लेलके हल हमर चाय के केतली रख देइ छोटगर छोटगर काम लगी दौड़ धूप करइ कुछ तो हमरा लगी खोजइ हमर जैकेट के रफू करावे लगी ले जाय महिन्ना में चार तुरी हमर बूट के पालिश कराके लावइ ई सब कुछ ऊ दिल लगाके आउ अधीरता से करइ मानूँ भगमान जाने कइसन ओकर मस्तिष्क में ई सब कर्तव्य के भावना घर कर गेले हल एक शब्द में ऊ अपन भाग्य के बिलकुल हमर भाग्य से जोड़ देलके हल आउ हमर सब काम के भार ऊ अपन उपरे ले लेलके हल  ऊ कभियो नयँ बोललइ मसलन अपने के पास एतना कमीज हइ अपने के जैकेट फट्टल हइ आदि बल्कि हमेशे हमन्हीं के पास एतना कमीज हइ हमन्हीं के जैकेट फट्टल हइ  ऊ अइसीं हमर आँख में आँख डालके देखइ आउ लगऽ हइ कि ऊ एकरा अपन पूरे जिनगी के मुख्य उद्देश्य समझ लेलके हल  पेशा या जइसन कि कैदी लोग बोलते जा हइ हस्तशिल्प ओकरा पास कुछ नयँ हलइ आउ लगऽ हइ खाली हमरे हीं से ओकरा पइसा मिल्लऽ हलइ  हम ओकरा जेतना हो सकऽ हलइ ओतना चुकावऽ हलिअइ मतलब कुछ अद्धी आधा कोपेक में आउ ऊ हमेशे चुपचाप संतुष्ट रह जा हलइ  ओकरा केकरो सेवा करे से नयँ रहल जाय आउ लगऽ हलइ खास करके हमरा चुनलके हल काहेकि पारिश्रमिक देवे में हम दोसर लोग के अपेक्षा अधिक शिष्ट आउ ईमानदार हलिअइ  ऊ ओइसन लोग में हलइ जे कभियो धनी नयँ हो सकऽ हलइ आउ अपन जिनगी बेहतर नयँ कर सकऽ हलइ आउ हमन्हीं हीं मयदान के ताश के खेलाड़ी लोग खातिर संतरी के काम करऽ हलइ सारी रात गलियारा में ठंढी में खड़ी रहके पहरा दे हलइ प्रांगण में मेजर के संयोगवश आवे के हरेक अवाज के ध्यान से सुनते आउ एकरा खातिर लगभग रात भर के पहरा के बदले चानी के पाँच कोपेक ले हलइ आउ कहीं गलती हो जाय त सब कुछ खो दे हलइ आउ पीठ पर फटका खाके एकर नतीजा भुगते परऽ हलइ  ओकन्हीं के बारे हम पहिलहीं बता चुकलिए ह  अइसनकन लोग के विशेषता हइ हमेशे लगी अपन व्यक्तित्व के नष्ट कर देना सगरो आउ लगभग सबके सामने आउ सामान्य कामकाज में दोसरो दर्जा के भूमिका नयँ अदा करना बल्कि तेसरा दर्जा के भूमिका  ई सब कुछ ओकन्हीं के अइसीं स्वाभाविक रूप से होवऽ हइ  सुशिलोव एगो बहुत दयनीय व्यक्ति हलइ पूरे तरह से विनम्र आउ दीन दलित भी हलाँकि हमन्हीं हीं कोय ओकरा नयँ पिटलके हल बल्कि अइसीं स्वाभाविक रूप से दलित  हमरा ओकरा पर हमेशे कोय कारणवश तरस आवऽ हलइ  हम ओकरा तरफ बिन अइसन भावना के निहारियो नयँ सकऽ हलिअइ लेकिन तरस काहे लगी हम खुद्दे जवाब नयँ दे सकऽ हलिअइ  हम ओकरा साथ बातोचीत नयँ कर पावऽ हलिअइ ओहो बातचीत नयँ कर पावऽ हलइ आउ स्पष्टतः ओकरा लगी ई एगो बड़गो भार हलइ आउ ऊ खाली तखने सजीव हो उट्ठइ जब हम बातचीत समाप्त करे खातिर कोय काम करे लगी दे दिअइ ओकरा कहिअइ चल जाय लगी कहूँ दौड़ल जाय लगी  हमरा आखिरकार एहो विश्वास हो गेलइ कि अइसे करे से ओकरा खुशी मिल्लऽ हलइ  ऊ न उँचगर कद के हलइ न नटगर देखे में न निम्मन न खराब न मूरख न बुद्धिमान न नौजवान न बुड्ढा थोड़ा थोड़ा चेचक के दाग आउ आंशिक रूप से सुनहरा केश वला  ओकरा बारे कुछ पक्का निश्चित रूप से नयँ कहल जा सकऽ हलइ  खाली एतने ऊ जइसन हमरा लगऽ हइ आउ जाहाँ तक हम अंदाज लगा पइलइ ओहे कंपनी के हलइ जेकरा में सिरोत्किन हलइ आउ एकरा से संबंधित हलइ खाली दलित आउ सीधा सादा होवे के कारण  कैदी लोग ओकरा पर कभी कभी हँस्सऽ हलइ मुख्य रूप से ई लगी कि ऊ साइबेरिया के रस्ता में अदला बदली कर लेलके हल आउ ओहो एगो लाल कमीज आउ एगो चानी के रूबल पर  एतना सुनी नगण्य कीमत पर जेकरा पर ऊ खुद के बेच देलके हल कैदी लोग हँस्सऽ हलइ  अदला बदली करे के मतलब हइ केकरो साथ नाम के अदला बदली कर लेना आउ परिणामस्वरूप संगत दंड के भी  ई तथ्य केतनो विचित्र लगइ लेकिन ई बात सच हइ आउ हमर समय में साइबेरिया के रस्ता में भेजल जाय वला कैदी लोग के बीच ई प्रथा पूरे जोर में अस्तित्व में हलइ किंवदंती से पवित्र कइल अर्थात् एगो परंपरा बन गेले हल आउ निश्चित औपचारिकता से परिभाषित हलइ  शुरू शुरू में हमरा कइसूँ विश्वास नयँ हो पावऽ हलइ हलाँकि आखिरकार खुद अपन आँख से देख लेला पर विश्वास करे पड़लइ  अइकी अइसे ई काम कइल जा हइ  मसलन कैदी के दल साइबेरिया रवाना कइल जा हइ  हर तरह के लोग जा हइ कठोर सश्रम कारावास में फैक्ट्री में आउ आवासन में सब साथे जा हइ  कहीं परी रस्ता में मसलन पेर्म गुबेर्निया प्रांत में पठावल अभियुक्त लोग में से कोय तो दोसरा के साथ अदला बदली करे लगी चाहऽ हइ  मसलन कोय मिख़ाइलोव हत्यारा चाहे कोय दोसरा गंभीर अपराध के कारण से कइएक साल लगी कठोर सश्रम कारावास पर जाय के अपना लगी फायदेमंद नयँ समझऽ हइ  मान लेल जाय कि ऊ अदमी चलाँक हइ अनुभवी मामला से परिचित हइ त ऊ ओहे दल में कउनो अइसन व्यक्ति के खोजऽ हइ जे जरी सीधगर जरी दलित जरी कम से कम पलटके जवाब देवे वला होवइ आउ जेकरा लगी अपेक्षाकृत कमती दंड निर्धारित कइल गेले ह कोय फैक्ट्री में कुछ साल लगी चाहे आवासन पर चाहे कठोर सश्रम कारावास लगी भी लेकिन अपेक्षाकृत कम अवधि लगी  आखिरकार खोज ले हइ सुशिलोव के  सुशिलोव एगो भूदास लोग में से हइ आउ बस खाली आवासन लगी भेजल गेले ह  ऊ डेढ़ हजार विर्स्ता पैदल यात्रा कर चुकले ह जाहिर हइ बिन एक्को कोपेक पइसा के काहेकि सुशिलोव के पास कभियो एक्को कोपेक नयँ रह सकऽ हइ चलते चलते मरियल थकके चूर होल हइ खाली सरकारी खाद्य सामग्री पर रस्ता चलते बिन एक्को कोर निम्मन खाना के एक्के सरकारी वरदी में खाली दयनीय तामा के अद्धी लगी सबके सेवा टहल करते  मिख़ाइलोव सुशिलोव से बातचीत करे लगी शुरू कर दे हइ ओकरा से हिल्लऽ मिल्लऽ हइ दोस्ती भी कर ले हइ आउ आखिरकार कोय चरण पर ओकरा दारू पिलावऽ हइ  आखिरकार ओकरा सामने प्रस्ताव रक्खऽ हइ की ऊ अदला बदली करे लगी चाहऽ हइ हम ऊ बोलऽ हइ मिखाइलोव हिअउ आउ ई आउ ऊ बतावऽ हइ कातोर्गा कठोर सश्रम कारावास में जा रहलियो ह अइसे कातोर्गा जइसन नयँ बल्कि कोय विशेष विभाग में  हलाँकि ई कातोर्गे हउ लेकिन विशेष मतलब आउ बेहतर होवे के चाही  विशेष विभाग के बारे एकर अस्तित्व के समय प्राधिकारी वर्ग में से भी सब लोग नयँ जानऽ हलइ बल्कि मसलन चाहे ऊ अधिकारी पितिरबुर्गे में काहे नयँ होवे  ई एतना एकांत आउ विशेष कोना होवऽ हलइ साइबेरिया के सुदूर कोना में आउ एतना कम अबादी वला हमर समय में ओकरा में सत्तर लोग तक हलइ कि एकर पतो लगाना कठिन हलइ  हम बाद मे अइसन लोग से भेंट कइलिअइ जे साइबेरिया में सेवा कर चुकले ह आउ साइबेरिया के बारे जानऽ हइ लेकिन जे खाली हमरा से पहिले तुरी ई विशेष विभाग के अस्तित्व के बारे सुनलकइ  दंड संहिता में एकरा बारे खाली छो लाइन कहल गेले ह फलना फलना जेल में विशेष विभाग स्थापित कइल जइतइ सबसे खतरनाक अपराधी खातिर जब तक कि साइबेरिया में सबसे कठोर सश्रम कारावास नयँ खुल जाय  ई विभाग के खुद कैदी लोग के भी नयँ मालूम हलइ कि ई विभाग स्थायी हइ कि कुछ अवधि लगी अस्थायी अवधि के कोय उल्लेख नयँ हलइ कहल हलइ जब तक कि सबसे कठोर सश्रम कारावास नयँ खुल जाय बस मतलब आजीवन कारावास  ई कोय अचरज के बात नयँ हइ कि न तो सुशिलोव न तो ई दल के कोय एकरा बारे जानऽ हलइ बिन खुद प्रेषित मिख़ाइलोव के अपवाद के जे वस्तुतः खाली विशेष विभाग के बारे अंदाज लगा सकऽ हलइ अपन बहुत खतरनाक अपराध के ध्यान में रखके जेकरा लगी ओकरा तीन या चार हजार विर्स्ता के पैदल रस्ता से गुजरे पड़ले हल  परिणामस्वरूप ओकरा तो निम्मन जगह पर नयँ भेजल जा रहले ह  सुशिलोव तो आवासन पर जा रहले हल एकरा से अच्छा की होते हल की अदला बदली करे लगी नयँ चाहँऽ हँ नीसा में धुत्त सीधा सादा दिल के अदमी प्यार भरल व्यवहार से मिख़ाइलोव के प्रति कृतज्ञता से परिपूर्ण सुशिलोव इनकार नयँ कर सकऽ हइ  एकरा अलावे ऊ दल में हीं सुन चुकले हल कि अदला बदली संभव हइ कि दोसरा लोग तो अदला बदली करवे करऽ हइ परिणामस्वरूप हियाँ कुच्छो तो असाधारण आउ अनसुन्नल नयँ हकइ  दुन्नु के बीच समझौता हो जा हइ  निर्लज्ज मिख़ाइलोव सुशिलोव के असाधारण सीधापन के नजायज फयदा उठाके ओकर नाम एगो लाल कमीज आउ एगो रूबल पर खरीद ले हइ जे ऊ ओकरा हुएँ परी गोवाह सब के सामने दे दे हइ  दोसरा दिन सुशिलोव पीयल नयँ हइ लेकिन ओकरा फेर से पिलावल जा हइ आउ इनकार करना खराब बात हइ प्राप्त कइल चानी के रूबल के ऊ पीके फूँक दे हइ आउ ललका कमीजियो थोड़े देरी के बाद  अगर नयँ चाहऽ हँ त पइसा वापिस दे दे  आउ सुशिलोव चानी के पूरा रूबल काहाँ से लावइ आउ नयँ देतइ त अर्तेल कैदी सब के जत्था कंपनी गैंग ओकरा देवे लगी लचार कर देतइ ई मामला में अर्तेल में कड़ाई बरतल जा हइ  एकरा अलावे अगर वचन देलहीं त निभाहीं आउ ई बात पर अर्तेल अड़ जइतइ  नयँ तो चिबा जइतइ  पिटाई करतइ शायद चाहे सीधे मार देतइ कम से कम डरइतइ तो जरूर  वास्तव में अगर अर्तेल एक्को तुरी अइसन मामला में रियायत कर देइ त नाम बदले के रिवाजे खतम हो जाय  अगर वचन दे देला के बाद इनकार करना संभव होवइ आउ पइसा ले लेलो पर कइल समझौता के तोड़ देल जाय त बाद में केऽ वचन के पूरा करतइ एक शब्द में हियाँ अर्तेल के सब के मामला हइ आउ ओहे से ई मामला में पार्टी अर्तेल बहुत कठोर होवऽ हइ  आखिरकार सुशिलोव देखऽ हइ कि ऊ अब अपन वचन से मुकर नयँ सकऽ हइ आउ पूरे तरह से सहमत हो जा हइ  समुच्चे पार्टी के घोषित कर देल जा हइ आउ हुआँ आउ केकरो उपहार आउ दारू से मुँह बन कर देल जा हइ अगर जरूरी होवऽ हइ  कइसूँ जाहिर हइ सब के की फरक पड़ऽ हइ मिख़ाइलोव भाड़ में जा हइ कि सुशिलोव लेकिन दारू तो पी लेल गेलइ अतिथि सत्कार कर देल गेलइ परिणामस्वरूप ओकन्हिंयों तरफ से मुँह बन  पहिलौके स्टेज पर मसलन हाजिरी लेल जा हइ मिख़ाइलोव तक पहुँचऽ हइ मिख़ाइलोव सुशिलोव चिल्ला हइ हम सुशिलोव मिख़ाइलोव चिल्ला हइ हम आउ आगे रवाना हो गेते गेलइ  कोय एकरा बारे अब आउ कुछ आगू नयँ बोलऽ हइ  तोबोल्स्क में अभियुक्त लोग के छँटनी कइल जा हइ  मिख़ाइलोव के आवासन में आउ सुशिलोव के अतिरिक्त मार्गरक्षी के अंतर्गत विशेष विभाग में ले जाल जा हइ  आगू अब कोय विरोध संभव नयँ आउ वास्तव में एकरा साबित कइसे कइल जाय अइसन मामला केतना साल तक चलतइ आउ एकरा से की नतीजा निकलतइ आउ काहाँ हइ आखिर गोवाह सब अगर होवो करतइ त ओकन्हीं इनकार कर देतइ  त नतीजा ई ठहरऽ हइ कि सुशिलोव चानी के एगो रूबल आउ एगो लाल कमीज लगी विशेष विभाग में आ गेलइ  कैदी लोग सुशिलोव पर हँस्सऽ हलइ ई बात पर नयँ कि ऊ अदला बदली कइलके हल हलाँकि अदला बदली में हलका काम के बदले कठोर काम लेवे वला के प्रति सामान्यतः घृणा अनुभव कइल जा हइ जइसन कि हरेक फँस्सल मूरख के प्रति कइल जा हइ बल्कि ई बात से कि ऊ खाली एगो लाल कमीज आउ चानी के एगो रूबल लेलकइ बहुत तुच्छ रकम  सामान्यतः अदला बदली एकरा अलावे अपेक्षाकृत विचार कइला पर बड़गो रकम पर कइल जा हइ  लेलो जाल जा हइ कुछ दस रूबल अर्थात् बीस तीस रूबल चाहे एकरो से जादे के अधार पर  लेकिन सुशिलोव एतना सीधा सादा व्यक्तित्वहीन आउ सबके नजर में क्षुद्र कि ओकरा पर हँसियो नयँ आ सकऽ हलइ  सुशिलोव के साथ हम बहुत लम्मा समय तक रहलिअइ कइएक साल तक  धीरे धीरे ओकरा हमरा साथ अत्यधिक लगाव हो गेलइ हम ई नोटिस करे वगैर नयँ रह सकलिअइ एतना हद तक कि हम ओकर आदी हो गेलिअइ  लेकिन एक दिन एकरा लगी हम खुद के कभियो माफ नयँ कर सकबइ ऊ हमर कोय कहना नयँ पूरा कइलकइ आउ एकरा अलावे अभी अभी ऊ हमरा हीं से पइसा लेलके हल आउ हम ओकरा से कहे में क्रूरता कइलिअइ हूँ त ई बात हइ सुशिलोव पइसा तो तूँ लेबऽ आउ काम तो नयँ करबऽ  सुशिलोव चुप रहलइ हमर काम लगी दौड़ल गेलइ लेकिन अचानक कोय बात से उदास हो गेलइ  दू दिन गुजर गेलइ  हम सोचलिअइ अइसन नयँ हो सकऽ हइ कि हमर बोली के चलते ओकर अइसन दशा हइ  हम जानऽ हलिअइ कि एक कैदी अंतोन वसिल्येव लगातार कोय तुच्छ कर्जा लगी ओकरा से तगादा कर रहले हल  शायद ओकरा पास पइसा नयँ हइ लेकिन ऊ हमरा से माँगे में डरऽ हइ  तेसरा दिन हम ओकरा से बोलऽ हिअइ सुशिलोव तूँ लगऽ हको हमरा से पइसा लगी निवेदन करे लगी चाहऽ हलहो अंतोन वसिल्येव के चुकावे खातिर ई लऽ  हम तखने पटरा पर बइठल हलिअइ सुशिलोव हमरा सामने खड़ी हलइ  ऊ लगऽ हइ कि बहुत विस्मित हो गेलइ कि हम खुद ओकरा पइसा देलिअइ खुद ओकर कठिन परिस्थिति के खियाल रखलिअइ खास करके ई बात से कि हाल में ओकर विचार से पहिलहीं ऊ हमरा हीं से बहुत जादे ले लेलके हल ओहे से ई आशा करे के हिम्मत नयँ जुटइलकइ कि हम आउ ओकरा देबइ  ऊ पइसा तरफ देखलकइ फेर हमरा दने अचानक मुड़लइ आउ बहरसी चल गेलइ  ई सब से हम अचरज में पड़ गेलिअइ  हम ओकर पीछू गेलिअइ आउ ओकरा हम बैरक के पीछू में पइलिअइ  ऊ जेल के छरदेवाली बिजुन ओकरा दने मुँह कइले खड़ी हलइ अपन सिर नबइले आउ अपन हाथ ओकरा छरदेवाली से टिकइले  सुशिलोव तोरा की हो गेलो ह हम ओकरा पुछलिअइ  ऊ हमरा दने नयँ तकलकइ आउ हम अत्यधिक विस्मय से नोटिस कइलिअइ कि ऊ रोवे रोवे पर आ गेलइ अपने अलिक्सांद्र पित्रोविच सोचऽ हथिन ऊ गद्गद् स्वर में बोलना शुरू कइलकइ आउ बगल तरफ देखे के कोशिश करते कि हम अपने के पइसा लगी लेकिन हम हम ए एह हियाँ परी ऊ फेर से अपन मुँह छरदेवाली तरफ कर लेलकइ ओकर निरारो ओकरा से टकरा गेलइ आउ सुबके लगलइ पहिले तुरी हम जेल में एगो अदमी के कनते देखलूँ  हम बड़ी प्रयास करके ओकरा सांत्वना देलिअइ आउ हलाँकि ऊ तब से अगर ई संभव होवइ आउ अधिक दिल से हमर सेवा करे आउ हमरा प्रेक्षण करे लगलइ लेकिन कुछ लगभग अगोचर लक्षण से हम नोटिस कइलिअइ कि ओकर दिल कभियो हमर ऊ फटकार लगी हमरा माफ नयँ कर सकलइ  तइयो दोसर लोग ओकर उपहास करवे करऽ हलइ हरेक अनुकूल परिस्थिति में ओकरा पर फिकरा कस्सऽ हलइ कभी कभी ओकरा सड़ल सड़ल गारी दे हलइ लेकिन ऊ ओकन्हीं साथ ठीक से मित्रतापूर्वक रहऽ हलइ आउ कभियो बुरा नयँ मानऽ हलइ  हाँ अदमी के समझना बहुत मोसकिल काम हइ परिचय होला के लम्मा अरसा के बादो ओहे से पहिला नजर में कातोर्गा कठोर सश्रम कारावास ओइसन असली रूप में हमरा नयँ देखाय देलकइ जइसन कि बाद में देखाय देलकइ  ओहे से हम कहलिअइ कि अगर हम सब कुछ ओइसन उत्कट केंद्रित ध्यान से भी देखतिए हल तइयो हम बहुत कुछ भाँप नयँ सकतिए हल जे हमर खुद नाक के निच्चे हलइ  ई स्वाभाविक हलइ कि शुरू शुरू में बड़गर अत्यंत विशिष्ट घटना से हम आश्चर्यचकित हो गेलिअइ लेकिन ऊ सब के शायद हमरा समझे में गलती होलइ आउ जे खाली हमर मस्तिष्क में एगो भारी निराशाजनक रूप से दुखद छाप छोड़लकइ  ई बात के समझे में हमरा बहुत सहायता मिललइ हमर आ व से भेंट होवे से जेहो एगो कैदी हलइ जे जेल में हमरा से कुछ समय पहिले अइले हल आउ जे कातोर्गा में हमर आगमन के बाद पहिले कुछ दिन में हमर मस्तिष्क में विशेष कष्टकारी छाप छोड़लके हल  हम लेकिन जेल में आवे के पहिलहीं से जानऽ हलिअइ कि हमर भेंट आ व से होतइ  हमरा लगी ऊ पहिलौका कष्टकारी समय के जहरीला बना देलकइ आउ हमर आत्मिक यातना के बढ़ा देलकइ  ओकरा बारे हम मौन नयँ साध सकऽ हिअइ  ई हलइ ओहे घृणास्पद उदाहरण जेतना हद तक एगो अदमी गिर सकऽ हइ आउ नीच हो सकऽ हइ आउ बिन कोय कठिनाई आउ पछतावा के कउनो हद तक अपन हरेक नैतिक भावना के अपने आप में गला घोंट दे सकऽ हइ  आ व एगो नौजवान हलइ कुलीन घराना से जेकरा बारे हम पहिलहीं आंशिक रूप से उल्लेख कर चुकलिए ह ई बतइते कि ऊ हमन्हीं के मेजर के सब कुछ रिपोर्ट कर दे हलइ जे कुछ जेल में होवऽ हइ आउ अर्दली फ़ेदका के साथ ओकर दोस्ती हलइ  अइकी हइ ओकर संक्षिप्त कहानी कहीं अपन पढ़ाय पूरा करे में विफल होल आउ मास्को में रिश्तेदार सब से झगड़ा उगड़ा करके जे ओकर चाल चलन से डर गेते गेले हल ऊ पितिरबुर्ग पहुँचलइ आउ पइसा प्राप्त करे लगी एगो घटिया किसिम के मुखबिर के काम करे के निश्चय कइलकइ मतलब अपन अत्यंत रूक्ष आउ लंपट सुख के अपन अतोषणीय पिपासा के तत्काल तृप्ति हेतु दस लोग के खून के बेचे के निश्चय कइलकइ जेकरा लगी ऊ पितिरबुर्ग ओकर मिठाई के दोकान आउ मिशान्स्काया स्ट्रीट पर के बदनाम अड्डा सब से प्रलोभन में आवल एतना हद तक लालच कइलकइ कि बुद्धिमान अदमी होतहूँ पागल आउ निरर्थक काम के जोखिम उठइलकइ  ओकर भंडा जल्दीए फूट गेलइ ऊ पुलिस के देल अपन सूचना में निर्दोष लोग के फँसा देलके हल दोसर लोग के धोखा देलके हल आउ एकरा चलते ओकरा साइबेरिया भेज देवल गेलइ हमन्हीं के जेल में दस साल खातिर  ऊ अभियो बहुत तरुण हलइ जिनगी तो ओकरा लगी अभी अभी शुरू होले हल  अइसन लगते हल कि ओकर भाग्य में अइसन परिवर्तन ओकरा प्रभावित करतइ कोय प्रकार के प्रतिरोध पर ओकर स्वभाव प्रेरित करतइ कोय प्रकार के बिलकुल कायाकल्प होतइ  लेकिन ऊ बिन कोय जरिक्को सुनी संकोच के बिन कोय जरिक्को सुनी नफरत के अपन नयका किस्मत के स्वीकार कर लेलकइ ओकरा सामने नैतिक रूप से क्रोधावेश में नयँ अइलइ ओकरा कोय भय नयँ होलइ सिवाय खाली वस्तुतः काम करे के अनिवार्यता से आउ मिठाई के दोकान सब से आउ मिशान्स्काया स्ट्रीट पर के तीन गो बदनाम अड्डा से अलगे होवे के मलाल के  ओकरा एहो लगलइ कि ओकरा कठोर सश्रम कारावास के अभियुक्त के पद मिलला से ओकरा तो खाली आउ बड़गर नीचता आउ गंदा काम करे लगी छूट दे देल गेलइ  अभियुक्त तो आखिर अभियुक्ते रहतइ अगर अभियुक्त हइ त एकर मतलब होलइ नीच हरक्कत कर सकऽ हइ आउ एकरा में शरम के कोय बात नयँ  शाब्दिक रूप से ई ओकर विचार हलइ  हम ई घृणित जीव के बारे एगो दैत्यावतार के रूप में आद करऽ हिअइ  हम कुछ साल तक हत्यारा लंपट आउ पक्का बदमाश लोग के बीच रहलिअइ लेकिन स्वीकारात्मक रूप से बोलऽ हिअइ कि अइसन पूर्णतः नैतिक पतन अइसन निश्चयात्मक लंपटता आउ अइसन निर्लज्ज नीचता जे हम आ व में देखलिअइ ऊ कभियो आउ अपन जिनगी में नयँ देखलिअइ  हमन्हीं हीं एगो पितृहंता हलइ कुलीन घराना से हम पहिलहीं ओकर उल्लेख कर चुकलिए ह कि कइएक विशेषता आउ तथ्य के आधार पर हम कायल हो गेलिअइ कि ओहो आ व के अपेक्षा अधिक भलमानुस आउ दयालु हलइ  हमर नजर में हमर जेल के जिनगी के पूरे अवधि के दौरान दाँत आउ पेट वला आउ अत्यंत रूक्ष अतृप्त पिपासा अत्यंत वहशी शारीरिक सुख लगी आ व खाली एगो मांस के टुकड़ा हलइ आउ ई सब अत्यंत छोटगर आउ अत्यंत सनकी सुख के संतुष्टि लगी ऊ अत्यंत नृशंस तरीका से हत्या करे में सक्षम हलइ गला रेत सकऽ हलइ एक शब्द में सब कुछ कर सकऽ हलइ खाली ई अपराध के नतीजा पानी में छिप्पल रह सकइ  हम एकरा बढ़ा चढ़ाके नयँ बोल रहलिए ह हम आ व के निम्मन से जानऽ हलिअइ  ई अइसन उदाहरण हलइ जेकरा में मानव के शारीरिक पक्ष कइसनो हद तक जा सकऽ हलइ जे आंतरिक रूप से कइसनो मानदंड से कइसनो नियम कानून से नियंत्रित नयँ हइ  आउ हमरा ओकर हमेशे के व्यंग्यात्मक मुसकान देखे में केतना घिनौना लगऽ हलइ ई एगो राक्षस हलइ एगो नैतिक क्वाज़िमोदो  ओकरा में जोड़ देहो कि ऊ चलाँक आउ बुद्धिमान सुंदर कुछ पढ़लो लिक्खल हलइ ओकरा में क्षमता हलइ  नयँ समाज में अइसन अदमी से बेहतर हइ आग बेहतर हइ महामारी हम पहिलहीं उल्लेख कर चुकलिए ह कि जेल में हमेशे एतना नीच हरक्कत होवऽ हलइ कि गुप्तचरी आउ चुगलखोरी फल फूल रहले हल आउ कैदी लोग एकरा चलते गोस्सा नयँ करते जा हलइ  एकर विपरीत आ व के साथ ओकन्हीं बहुत मित्रवत् व्यवहार करऽ हलइ आउ हमन्हीं के अपेक्षा ओकरा साथ जादे पटरी रहऽ हलइ  हमन्हीं के पीयल मेजर के कृपापात्र रहे से ओकन्हीं के नजर में ओकर महत्त्व आउ रोब हलइ  एकरा अलावे ऊ मेजर के विश्वास देला देलके हल कि ऊ चित्र बना सकऽ हइ कैदी लोग के ऊ विश्वास देला देलके हल कि गारद सेना में ऊ लेफ़्टेनेंट रह चुकले हल आउ ऊ मेजर माँग कइलकइ कि ओकरा काम पर ओकर घर पर भेजल जाय जाहिर हइ मेजर के चित्र बनावे खातिर  हिएँ परी ओकरा मेजर के अर्दली फ़ेदका से दोस्ती हो गेलइ जेकर अपन मालिक पर असाधारण प्रभाव हलइ आउ परिणामस्वरूप जेल में सब कोय आउ सब कुछ पर  मेजरे के जरूरत के मोताबिक आ व हमन्हीं पर गुप्तचरी करऽ हलइ आउ ऊ मेजर नीसा में धुत्त जब ओकर गाल पर चमेटा लगवऽ हलइ त ओकरे गुप्तचर आउ चुगलखोर कहके डाँटऽ फटकारऽ हलइ  अइसन होवऽ हलइ आउ बहुत अकसर कि मेजर पिटाय कइला के बाद कुरसी पर बइठ जाय आउ आ व के चित्र बनावे के काम जारी रक्खे के औडर दे देइ  हमन्हीं के मेजर लगऽ हइ वास्तव में विश्वास करऽ हलइ कि आ व नामी कलाकार हइ लगभग ब्र्यूलोव जइसन जेकरा बारे ओहो सुनलके हल लेकिन तइयो ऊ ओकरा चमेटा मारे के सही समझऽ हलइ काहेकि ओकर कहना हलइ कि अभी तूँ भले ओहे कलाकार हीं लेकिन एगो कैदी हकहीं आउ बल्कि एक तुरी मानियो लेल जाय कि तूँ ब्र्यूलोव हकहीं तइयो हम तोर चीफ़ हकिअउ मतलब जे चाहबउ ऊ तोरा साथ करबउ  एकरा अलावे ऊ आ व के अपन बूट निकासे लगी बाध्य करइ आउ शयनकक्ष से विभिन्न तरह के बरतन के गंदा पानी खाली करवावइ आउ तइयो लम्मा अरसा तक ई विचार ओकर दिमाग से नयँ गेलइ कि आ व एगो महान कलाकार हइ  चित्र बनावे के काम बिन कोय अंत के विलंबित होते गेलइ लगभग एक साल  आखिरकार मेजर अंदाज लगा लेलकइ कि ओकरा धोखा देल जा रहले ह आउ पूरा तरह से विश्वस्त हो गेला पर कि चित्र के काम कभी खतम नयँ होतइ बल्कि एकर विपरीत दिन पर दिन ओकर चेहरा से भिन्नतर आउ भिन्नतर होते जा रहले ह त गोसाऽ गेलइ ओकर पिटाय कइलकइ आउ दंड के रूप में काला काम कठोर श्रम लगी जेल भेज देलकइ  आ व के स्पष्टतः एकरा बारे पछतावा होलइ आउ ओकरा बहुत कष्ट होलइ ई सब के समाप्त हो गेला से निठल्ला दिन मेजर के टेबुल पर के चाट दोस्त फ़ेदका के संगत आउ सब्भे मौज मस्ती जे ओकन्हीं दुन्नु मेजर के भनसाघर में आविष्कार करते रहऽ हलइ  कम से कम मेजर आ व के दूर हट गेला के बाद एम॰ के सतावे लगी बन कर देलकइ जे एगो कैदी हलइ आउ जेकर विरुद्ध आ व लगातार ओकर कान भरते रहऽ हलइ आउ अइकी ई कारण से आ व के जेल में आगमन के समय एम॰ अकेल्ले हलइ  ऊ बहुत बोर होवऽ हलइ दोसर कैदी लोग के साथ ओकर कुछ समान नयँ हलइ ओकन्हीं तरफ ऊ भय आउ घृणा से देखऽ हलइ ओकन्हीं में ऊ कुच्छो देख नयँ पावऽ हलइ जे ओकरा ओकन्हीं साथ संगति आउ सामंजस्य स्थापित कर सकइ आउ ओकन्हीं साथ हिल मिलके नयँ रहऽ हलइ  ओकन्हीं ओकरा साथ ओइसने घृणा के दृष्टि से देखऽ हलइ  साधारणतः एम॰ जइसन लोग के स्थिति जेल में भयंकर होवऽ हइ  ऊ कारण जेकरा चलते आ व जेल में पड़ गेलइ एम॰ के मालूम नयँ हलइ  एकर विपरीत आ व ई अंदाज लगाके कि केकरा से ओकरा पाला पड़ले ह तुरतम्मे ओकरा विश्वास देला देलकइ कि ऊ बिलकुल चुगलखोरी के विपरीत काम लगी निर्वासित कइल गेले ह लगभग ओहे लगी जेकरा चलते एम॰ के निर्वासित कइल गेले हल  ऊ एम॰ ओकर देखभाल कइलकइ जेल के पहिले कुछ दिन के दौरान ओकरा सांत्वना देलकइ ई सोचके कि ओकरा बहुत जादे तकलीफ होतइ ओकरा अपन अंतिम कोपेक तक दे देलकइ ओकरा खिलइलकइ सबसे आवश्यक समान ओकरा साथ साझा कइलकइ  लेकिन आ व तुरते ओकरा से घृणा करे लगलइ ई बात से कि ऊ निम्मन अदमी हलइ ई कारण से कि ऊ हरेक नीचता के भयंकर ढंग से देखऽ हलइ बिलकुल ई कारण से कि ऊ बिलकुल ओकरा नियन नयँ हलइ आउ ऊ सब कुछ जे एम॰ अपन पहिलौका बातचीत में ओकरा जेल आउ मेजर के बारे बतइलके हल ऊ जल्दीबाजी करके पहिलहीं मौका पर जाके मेजर के रिपोर्ट कर देलकइ  मेजर एकरा खातिर भयंकर रूप से एम॰ से घृणा करे आउ सतावे लगलइ आउ अगर जेल के कमांडेंट के प्रभाव नयँ होते हल त ऊ ओकरा लगी विपत्ति खड़ी कर देते हल  आ व तो नयँ खाली नयँ सकुचाय जब बाद में एम॰ ओकर नीचता के बारे जान गेलइ बल्कि ओकरा से मिल्ले लगी भी पसीन करइ आउ ओकरा तरफ व्यंग्यपूर्वक देखवो करइ  स्पष्टतया एकरा से ओकरा खुशी मिल्लइ  खुद एम॰ हमरा एकरा बारे कइएक तुरी इशारा कइलकइ  ई नीच जानवर बाद में एगो कैदी आउ मार्गरक्षी के साथ भाग गेलइ लेकिन ई पलायन के बारे हम बाद में चर्चा करबइ  ऊ शुरू शुरू में हमरा भिर खुशामद करते करते हमर दिल में बस जाय के कोशिश कइलकइ सोचलकइ कि हम ओकर कहानी नयँ सुनलिए होत  हम ई बात दोहरावऽ हिअइ कि जेल के हमर पहिलौका दिन के आउ जादे दयनीय बनाके ऊ जहरीला बना देलक  हम ऊ भयानक कमीनापन आउ नीचता से आतंकित हो गेलिअइ जेकरा में हमरा फेंक देल गेले हल जेकर बीच हम अपने के पइलिअइ  हम सोचलिअइ कि हियाँ परी सब कुछ में ओइसने कमीनापन आउ नीचता हइ  लेकिन हमरा गलतफहमी हलइ हम सब कुछ के निर्णय आ व के आधार पर करऽ हलिअइ  ई तीन दिन तक हम उदास जेल में एन्ने ओन्ने घूमते रहलिअइ अपन पटरा पर पड़ल रहलिअइ अकीम अकीमिच द्वारा निर्दिष्ट अनुशंसित कइल एगो विश्वसनीय कैदी के हम सरकार तरफ से देल गेल कपड़ा के कमीज सीए लगी दे देलिअइ जाहिर हइ भुगतान पर हरेक कमीज लगी कुछ अद्धी के हिसाब से अकीम अकीमिच के आग्रहपूर्ण सलाह के अनुसार हम अपना लगी तहदार गद्दी ले लेलिअइ फेल्ट के बन्नल आउ उपरे से कपड़ा से सीके ढँक्कल अत्यधिक पतरा मालपूआ नियन आउ एगो तकिया ऊन से भरल जे बिन अभ्यस्त अदमी लगी भयंकर रूप से कड़ा हलइ  अकीम अकीमिच ई सब चीज के प्रबंध करे खातिर बहुत दौड़ धूप कइलकइ आउ खुद ओकरा में सहयोग कलकइ त्यागल पतलून आउ जैकेट के दोसर कैदी लोग से हमर खरदल आउ जामा कइल पुरनका सरकारी कपड़ा के चिथड़ा से अपन हाथ से एगो रजाई सी देलकइ  सरकारी कपड़ा जेकर अवधि समाप्त हो जा हलइ ऊ सब कैदी के संपत्ति हो जा हलइ ऊ सब के तुरतम्मे हुएँ जेल में बेच देल जा हलइ आउ कोय कपड़ा केतनो पुराना होके फट फूट काहे नयँ जाय तइयो हमेशे ई आशा रहऽ हलइ कि हाथ से अलगे होवे पर कुछ न कुछ एकर कीमत मिलतइ  ई सब से शुरू शुरू में हमरा बहुत अचरज होवऽ हलइ  सामान्य रूप से ई हमरा जनता कृषक वर्ग के साथ पहिले तुरी के संपर्क के अवसर हलइ  हम खुद ओइसने एगो सीधा सादा सामान्य अदमी हो गेलिअइ ओइसने एगो अभियुक्त जइसन की ओकन्हीं होते जा हलइ  ओकन्हीं के आदत अवधारणा विचार रिवाज मानूँ हमरो हो गेलइ कम से कम औपचारिक रूप से कानूनी तौर पर हलाँकि ऊ सब के हम वस्तुतः साझा नयँ करऽ हलिअइ  हम आश्चर्यचकित हो गेलिअइ आउ संकोच में पड़ गेलिअइ जइसे हम पहिले ई सब के बारे कुछ नयँ शक्का कइलिए हल आउ कुछ नयँ सुनलिए हल हलाँकि हम जानऽ हलिअइ आउ सुन चुकलिए हल  लेकिन सच्चाई खाली जनकारी आउ अफवाह के अपेक्षा मस्तिष्क पर बिलकुल दोसरे छाप छोड़ऽ हइ  की हम मसलन पहिले कभियो शक्का कर सकऽ हलिअइ कि अइसन चीज अइसन पुरनकन उतरन के भी कुछ कीमत के चीज समझल जा सकऽ हइ आउ अइकी ई सब चिथड़ा से अपना लगी एगो रजाई बनइलिअइ कल्पनो करना मोसकिल हलइ कि कैदी सब लगी निर्धारित कइल पोशाक वरदी लगी कइसन तरह के कपड़ा के प्रयोग कइल जा होतइ  देखे में ई मानूँ वस्तुतः सैनिक वरदी नियन मोटगर कपड़ा से मेल खा हलइ लेकिन जरी सुनी पेन्हलऽ नयँ कि ई एक तरह से मछली के जाल नियन हो जा हलइ आउ बीभत्स ढंग से फट फूट जा हलइ  लेकिन ई वरदी के एक साल के अवधि तक चल्ले के आशा कइल जा हलइ लेकिन एतना अवधि तक चल पाना मोसकिल हलइ  कैदी काम करऽ हइ भारी बोझ ढोवऽ हइ कपड़ा छिज जा हइ आउ जल्दीए फट फूट जा हइ  भेड़ के खाल के कोट तीन साल लगी देल जा हलइ आउ साधारणतः ई अवधि तक काम चलावल जा हलइ पोशाक के रूप में रजाई के रूप में आउ बिस्तर के रूप में  लेकिन भेड़ के खाल के कोट टिकाऊ होवऽ हइ हलाँकि तेसरा बरिस के अंत में मतलब प्रत्याशित अवधि के बाद केकरो देह पर ई देखना विरल घटना नयँ होवऽ हलइ कि कोट में सामान्य कपड़ा के पेउँद लगल हइ  बहुत फट्टल चिट्टल रहला के बावजूद निश्चित अवधि के अंत में चानी के चालीस कोपेक में बिक्कऽ हलइ  कुछ कोट तो निम्मन से संजोगल रहला पर छो चाहे सातो ग्रिव्ना ग्रिव्ना कोपेक में बिक्कऽ हलइ आउ जेल में तो ई एगो बड़गो रकम हलइ  पइसा के तो हम एकरा बारे पहिलहीं उल्लेख कर चुकलिए ह जेल में बड़गो महत्त्व हलइ शक्ति हलइ  पक्का तरह से कहल जा सकऽ हलइ कि ऊ कैदी जेकरा पास जेल में पइसा हलइ दस गुना कमती तकलीफ झेलऽ हलइ बनिस्बत ऊ कैदी के जेकरा पास कुछ नयँ रहऽ हलइ हलाँकि परवर्ती के भी सब कुछ सरकारी समान मुहय्या करावल जा हलइ त लगऽ हइ कि ओकरा पइसा काहे लगी चाही जइसन कि प्राधिकारी लोग के तर्क हलइ  तइयो हम फेर से दोहरावऽ हिअइ कि अगर कैदी लोग के अपन पइसा रक्खे के हरेक संभावना से बिलकुल वंचित कर देल जइते हल त ओकन्हीं खयँ तो पागल हो जइते हल खयँ तो मक्खी नियन मर जइते हल ई बात के बावजूद कि ओकन्हीं के जरूरत के सब समान मुहय्या करावल जा हलइ चाहे आखिरकार अनसुन्नल हिंसा पर उतर जइते हल कुछ लोग तो बोरियत के कारण त दोसर लोग जल्दी से जल्दी मौत के दंड से दंडित हो जाय लगी आउ समाप्त हो जाय लगी चाहते हल चाहे कइसूँ भाग्य बदले लगी तकनीकी अभिव्यक्ति  अगर कैदी खून पसेना बहाके अपन अर्जित कोपेक के चाहे एकरा पावे लगी असाधारण धूर्तता साथ साथ अकसर चोरी आउ धोखेबाजी कइलके होत आउ तइयो बिन सोचले समझले एगो बुतरू नियन अनर्थक रूप से ओकरा खरच करऽ हइ त एकरा से बिलकुल ई साबित नयँ होवऽ हइ कि ऊ ओकर कीमत नयँ समझऽ हइ हलाँकि प्रथमदृष्ट्या अइसन प्रतीत होवइ  कैदी ऐंठन के हद तक विवेक के धुँधला हो जाय के हद तक पइसा के लालची होवऽ हइ आउ अगर ऊ वास्तव में ओकरा चेली खपची नियन फेंक दे हइ जब ऊ रंगरेली मनावऽ हइ त ऊ ई कारण से फेंकऽ हइ कि ऊ पइसा के आउ जादे महत्त्व समझऽ हइ  कैदी लगी पइसा से बढ़के की हइ अजादी चाहे कम से कम अजादी लगी कइसनो सपना  आउ कैदी लोग बड़गो स्वप्नदर्शी होवऽ हइ  एकरा बारे हम कुछ तो बाद में चर्चा करबइ लेकिन प्रसंगवश की ई बात पर विश्वास कइल जइतइ कि हम अइसन बीसबरसा जेल के अभियुक्त लोग के देखलिए ह जे हमरा खुद्दे बोलले हल बहुत शांतिपूर्वक मसलन अइसन बात अइकी जरी इंतजार करहो भगमान के दया से ई अवधि के समाप्त करबइ आउ तब कैदी शब्दे के अर्थ होवऽ हइ बिन अपन इच्छा वला अदमी लेकिन पइसा खरच करे बखत ऊ अपन इच्छा के अनुसार व्यवहार करऽ हइ  कइसनो निरार आदि पर के दागल छाप बेड़ी आउ जेल के घृणास्पद स्तंभ जे ओकरा भगमान के दुनियाँ से छिपावऽ हइ आउ ओकरा जंगली जानवर नियर पिंजड़ा में बन कर दे हइ ऊ दारू मँगा सकऽ हइ मतलब जेकर सख्त मनाही हइ ओइसन मौज मस्ती कर सकऽ हइ औरतबाजी कर सकऽ हइ कभी कभी हलाँकि हमेशे नयँ अपन सबसे नगीच अफसर सब के अपंग पूर्वसैनिक के आउ सर्जेंट के भी मुट्ठी भी गरम कर सकऽ हइ जे ई बात के अंगुरी के बीच से देखतइ अर्थात् उपेक्षा कर देतइ कि ऊ कैदी कानून आउ अनुशासन के भंग कर रहले ह आउ मोल जोल के अलावे ओकन्हीं पर शेखी बघारतइ आउ कैदी शेखी बघारना भयंकर रूप से पसीन करऽ हइ मतलब अपन साथी लोग के सामने ढोंग करना आउ बल्कि तात्कालिक रूप से खुद के आश्वस्त करना कि जेतना प्रतीत होवऽ हइ ओकरा से अपेक्षाकृत ओकरा पास कहीं अधिक स्वतंत्रता आउ शक्ति हइ एक शब्द में गप हाँक सकऽ हइ हंगामा कर सकऽ हइ केकरो निम्मन से डाँट फटकार कर सकऽ हइ आउ ओकरा साबित कर सकऽ हइ कि ऊ ई सब कुछ कर सकऽ हइ कि ई सब कुछ हम्मर हाथ में हइ मतलब स्वयं के ई बारे आश्वस्त कर सकऽ हइ जेकरा बारे कोय गरीब अदमी के सोचनो असंभव हइ  प्रसंगवश शायद एहे कारण हो सकऽ हइ कि कैदी लोग में नीसा में नयँ रहलो पर साहस शेखी आउ अपन व्यक्तित्व के हास्यजनक आउ अत्यधिक सरल महिमागान के सामान्य प्रवृत्ति देखल जा हइ चाहे ई महिमागान काल्पनिक हीं होवइ  आखिर ई सब रंगरेली में खुद के जोखिम हइ मतलब ई सब कुछ में बल्कि कोय तरह के तो जिनगी के साया आभास हइ बल्कि स्वतंत्रता के दूर के साया हइ  आउ स्वतंत्रता खातिर कउची नयँ दे देल जा सकऽ हइ कउन करोड़पति अगर ओकर गला में फाँसी के फंदा होवइ हावा के एक साँस लगी अपन सब करोड़ नयँ दे देतइ कभी कभी जेल के प्राधिकारी आश्चर्यचकित हो जा हइ कि कोय कैदी कइएक साल तक शांति से एगो उदाहरण बनके रहलइ ओकर प्रशंसनीय आचरण के चलते ओकरा बैरक के मॉनीटर बना देल गेलइ आउ अचानक कोय कारण के मानूँ ओकरा में शैतान घुस गेलइ ऊ नटखट हो गेलइ रंगरेली करे लगलइ हंगामा करे लगलइ आउ कभी कभी सीधे गंभीर अपराध कर बइठलइ खयँ तो खुल्ला तौर पे उँचगर प्राधिकारी के मुँह के सामने अपमानित कर बइठलइ खयँ तो केकरो हत्या कर देलकइ चाहे बलात्कार कइलकइ आदि आदि  लोग ओकरा तरफ देखऽ हइ आउ अचरज करऽ हइ  आउ शायद ई अचानक विस्फोट के पूरा कारण ऊ व्यक्ति में जेकरा से सबसे कम प्रत्याशित हलइ खाली व्यक्तित्व के अवसादमय ऐंठनदार अभिव्यक्ति हइ अपने आप में अचेतन विषाद हइ खुद के अपन कुचलल व्यक्तित्व के व्यक्त करे के प्रबल इच्छा हइ जे अचानक प्रकट होलइ आउ द्वेष के हद तक क्रोध के हद तक विवेक के धुँधलाहट तक मिरगी के दौरा तक ऐंठन तक पहुँच गेलइ  ई तरह शायद जिंदा ताबूत में दफनावल आउ ओकरा में जाग गेला पर ओकर ढक्कन पर हाथ से प्रहार करऽ हइ आउ ओकरा हटावे के प्रयास करऽ हइ हलाँकि जाहिर हइ विवेक ओकरा विश्वास देलइतइ कि ओकर सब प्रयास विफल रहतइ  लेकिन एहे तो बात हइ कि हियाँ परी विवेक के प्रश्न नयँ हइ हियाँ परी ऐंठन हइ  एहो ध्यान में रक्खल जाय कि कैदी में व्यक्तित्व के हरेक ऐच्छिक अभिव्यक्ति के अपराध समझल जा हइ आउ अइसन हालत में ओकरा लगी स्वाभाविक रूप से सब कुछ बराबर हइ कि कउची बड़गर अपराध हइ कउची छोटगर  अगर रंगरेली करे के हइ त रंगरेली करे के हइ अगर जोखिम लेवे के हइ त सब कुछ के जोखिम लेवे के हइ बल्कि हत्यो के काहे नयँ होवइ  आउ खाली शुरू करे के बात हइ अर्थात् पहिलौके कदम उठावे में कठिनाई हइ बाद में अदमी नीसा में धुत्त हो जइतइ त ओकरा रोकलो नयँ जा सकऽ हइ लेकिन बाद में हर तरह से ई बेहतर होतइ कि ओकरा अइसन हालत में पहुँचे नयँ देल जाय  ई सब लगी अधिक बेफिक्री के बात होतइ  हाँ लेकिन ई कइल कइसे जाय सूची पिछला अगला जुलाई से नवम्बर पूर्णांक से तक क्र॰सं॰ शीर्षक लेखक वर्ष मास डोलिया कहार अंजनी कुमार अंजान अक्तूबर निरक्षर नऽ रहम अंजनी कुमार अंजान सितम्बर अनमोल बिआह अंजनी कुमार अंजान जुलाई बुझावन बाबा अखिलेश कुमार सिंह नवम्बर हमरा मुक्ति चाही अजय कुमार अप्रैल ठिठुरल हाथ अनन्त कुमार सिंह दिसम्बर सनेह के आँधी अनन्त कुमार सिंह जनवरी ईरखा अनन्त कुमार सिंह जून सुलह अनन्त कुमार सिंह मई बाघ के जूता अनीता कुमारी कामिनी सितम्बर सपना रानी बने के अनीता कुमारी कामिनी नवम्बर प्रेम अइसने होवऽ हे अभिमन्यु प्रसाद मौर्य डा॰ दिसम्बर उद्धार अभिमन्यु प्रसाद मौर्य डा॰ सितम्बर ठकमुरकी लग गेल अभिमन्यु प्रसाद मौर्य डा॰ जुलाई सावित्री अभिमन्यु प्रसाद मौर्य डा॰ दिसम्बर कान्ति बनल क्रांति अभिमन्यु प्रसाद मौर्य डा॰ मार्च खुशी के प्रकाश अभिमन्यु प्रसाद मौर्य डा॰ जुलाई गरीब अभिमन्यु प्रसाद मौर्य डा॰ मई भरोसा अभिमन्यु प्रसाद मौर्य डा॰ अक्तूबर अहिवात अभिमन्यु प्रसाद मौर्य डा॰ मार्च डाक गाड़ी अभिमन्यु प्रसाद मौर्य डा॰ जनवरी भरबितना अरविन्द कुमार अजगर दिसम्बर चुनमुनिया के बियाह अरविन्द कुमार मिश्र सितम्बर चुटकी भर सेनुर अरविन्द कुमार मिश्र फरवरी उजड़ल घर अरविन्द कुमार मिश्र जुलाई अमावस के रात अरविन्द कुमार मिश्र अगस्त टपकइत लोर अरविन्द कुमार मिश्र फरवरी बहू बेटी अरविन्द कुमार मिश्र मई पिपकार अरविन्द कुमार मिश्र दिसम्बर लूरगर मेहरारु अरविन्द कुमार मिश्र मगहिया जुलाई बेमेल बियाह अरुण कुमार गौतम सितम्बर सनिचरा ग्रह अरुण कुमार गौतम दिसम्बर गउ दान अरुण कुमार गौतम मई लाल लगाम अरुण कुमार गौतम मार्च तीन उड़ान अरुण कुमार गौतम नवम्बर माय के अन्याय अरुण कुमार गौतम सितम्बर कागज के मार अरुण कुमार सिन्हा सितम्बर छत्री के बेटा अरुण कुमार सिन्हा मई अदमी कि मसीन अरुण कुमार सिन्हा नवम्बर आउ कनखा भर गेल अरुण कुमार सिन्हा मई तिलेसरी अरुण कुमार सिन्हा जून जिनगी के पन्ना अरुण कुमार सिन्हा फरवरी मेहनत के रंग अर्चना मिश्रा जुलाई रंग साँवर त जिनगी अन्हार अर्पणा कुमारी अक्षरश्रुति अक्तूबर डाक लेल कलश अलखदेव प्रसाद अचल मई जीवन साथी अलखदेव प्रसाद अचल जनवरी हनुमान भगति अलखदेव प्रसाद अचल मई मंजधार के मांझी अलखदेव प्रसाद अचल अक्तूबर तुलसी चौरा अशोक समदर्शी फरवरी जात पात आचार्य सच्चिदान्द अप्रैल वर के तलाश आनन्द किरण भारद्वाज दिसम्बर एड्स आर॰पी॰ वर्मा अक्तूबर लाल कोट आर॰पी॰ वर्मा जून सीख उमा कुमारी शर्मा सितम्बर वाह रे बिआह उमाशंकर सिंह डा॰ जनवरी भी॰सी॰आर॰ के चक्कर ऋषि राज सुमन जून बुद्धू हजाम ऋषिराज सुमन अप्रैल ठूँठ पीपर एस॰पी॰ पांशुल अक्तूबर सब दिन होत न एक समान ओम प्रकाश जमुआर डा॰ फरवरी पचपन के बाद बचपन ओम प्रकाश जमुआर डा॰ अप्रैल केकर दोष ओम प्रकाश सिंह फौजी जून लोग का कहतन ओम प्रकाश सिंह फौजी नवम्बर का ऊ चोर हल ओम प्रकाश सिंह फौजी मई दस लाख के सपना कल्पना कुमारी मार्च नालायक कल्याणी कुसुम सिंह डा॰ जनवरी दुन्नो के मतारी कल्याणी कुसुम सिंह डा॰ दिसम्बर पिछला जलम के इयाद कल्याणी कुसुम सिंह डा॰ मार्च खइनी के गुलाम कल्याणी कुसुम सिंह डा॰ नवम्बर आँख के लोर कल्याणी कुसुम सिंह डा॰ जुलाई करोड़पति बेटा कल्याणी कुसुम सिंह डा॰ फरवरी चिट्ठी कुन्ती सिंह जून एहसास कुमारी उर्मिला उत्पल जून उदवास कुमारी सुष्मिता मिश्रा जनवरी लइकी लइका एक समान कृष्ण कुमार भट्टा नवम्बर निसा टू गेल कृष्ण कुमार भट्टा सितम्बर हाय रे बेटा कृष्ण कुमार भट्टा जून दसा दस बरिस कृष्ण कुमार भट्टा नवम्बर गजरनी के ताड़ी कृष्ण कुमार भट्टा नवम्बर मांदर कृष्ण चन्द्र चौधरी अक्तूबर नईम मास्टर के दुश्मन खुर्शीद आलम जुलाई भगवान इन्साफ तोरे हाथ में गणेश मिश्र जनवरी आजादी के सिपाही गोविन्द शर्मा अगस्त मन रे लौट चल गाम गोविन्द शर्मा नवम्बर अप्पन घर के सपना गोविन्द शर्मा मई बिनु गुरु होय न ग्यान गोविन्द शर्मा सितम्बर मुखिया तों कि हम गोविन्द शर्मा जुलाई फुलवा के बाबा चन्द्रावती चंदन अगस्त मरिस्तान जगत नारायण सिन्हा डा॰ जनवरी कुलबोरना जनार्दन प्रसाद सिंह उर्फ जस्टिस ऑफ पीस मार्च चारो तरफ अंधेरिया जनार्दन प्रसाद सिंह उर्फ जस्टिस ऑफ पीस अप्रैल दतुअनवाली जय प्रकाश नारायण सिंह अक्तूबर नयका बिहान जयनन्दन प्रसाद सिंह अगस्त चानी के बिछिया जयनन्दन प्रसाद सिंह अप्रैल हिच्छा जयनन्दन प्रसाद सिंह मई अँचरा के लाज जयशंकर कुमार अगस्त कलजुगवा रह गेल कुमार जितेन्द्र कुमार जुलाई मसुमतिया के बेटा जे॰पी॰ सिन्हा दयानिधि मई मन के मुराद ज्योति कुमार सिन्हा जनवरी सुधार दशई सिंह जनवरी विद्या दशई सिंह फरवरी दादा रोपे पोता खाय दामोदर प्रसाद डा॰ जून सतेली मइया दिलीप कुमार अगस्त जा दमाद जा दिलीप कुमार दिसम्बर पतसिया दिलीप कुमार जुलाई योग्य मुखिया दिलीप कुमार अक्तूबर अपमान दिलीप कुमार अक्तूबर आँख खुल गेल दिलीप कुमार फरवरी सकलदीप चचा दिलीप कुमार अप्रैल हम्मर बाँट द दिलीप कुमार जून पंच के फैसला दिलीप कुमार जनवरी गलतफहमी दिलीप कुमार सितम्बर संस्कार दिलीप कुमार मई स्पेशल ठाकुरजी दिलीप कुमार नवम्बर फुलवा के फैसला दिलीप कुमार मई पर कटे के डर दीनबन्धु मई ईशो बेपारी दीनबन्धु फरवरी पछतावा दीपा वर्मा डा॰ जून भवता धनंजय श्रोत्रिय नवम्बर जवान जिनगी जिआन जिनगी धनंजय श्रोत्रिय मई सुखिया दादी नन्द किशोर सिंह विद्यार्थी मई उपकार नन्द किशोर सिंह विद्यार्थी मई माला के अधिकारी नरमदेश्वर कुमार शर्मा इंजोर जनवरी नौकरी आउ छोकरी नरेन्द्र कुमार वर्मा सितम्बर तलाक नरेन्द्र प्रसाद नवीण मार्च अस्मत के रच्छा नरेन्द्र प्रसाद नवीन फरवरी लतखोरी लाल नरेन्द्र प्रसाद सिंह मई परवी नरेन्द्र प्रसाद सिंह नवम्बर पाकिटमार नरेन्द्र प्रसाद सिंह दिसम्बर चरवाहा राजा नरेन्द्र प्रसाद सिंह दिसम्बर पत्तल पर पइसा नरेन्द्र प्रसाद सिंह जून गुड़िया नरेन्द्र प्रसाद सिंह नवम्बर सबक नरेन्द्र प्रसाद सिंह जनवरी हराई नवल किशोर सिंह जुलाई अप्पन नकिये के सोझ में नागेन्द्र प्रसाद शर्मा मुकुल मई चाणक्य तन्त्र भाग नारायण प्रसाद अनुवादक जुलाई चाणक्य तन्त्र भाग नारायण प्रसाद अनुवादक अगस्त चाणक्य तन्त्र भाग नारायण प्रसाद अनुवादक सितम्बर आखिर हमरा देखलथिन कहाँ नारायण प्रसाद अनुवादक जून खनदानी छूरा परमेश्वरी दिसम्बर लखन गुरु परमेश्वरी मई बँसिया परमेश्वरी अक्तूबर गुमनाम मसीहा के कहानी परमेश्वरी फरवरी मजबूरी पवन तनय मई संस्कार के बीया पवन तनय अगस्त खट के कमाय के फल प्रभात कुमार वर्मा नवम्बर मलाल प्रभात कुमार वर्मा जून तुम्माफेरी प्रभात वर्मा नवम्बर असरा प्रभात वर्मा जून खिलाफत के फल प्रभात वर्मा मई उरमिला प्रभु नारायण शर्मा जनवरी शराफत अली प्रभु नारायण शर्मा सितम्बर इंजोर प्रेम नारायण त्रिपाठी सारंग दिसम्बर लड़ाई के जड़ बंशी शरण सिंह नवम्बर अधूरा सपना बंशी शरण सिंह अगस्त पवनिया बैजू सिंह नवम्बर नमकहरामी बैजू सिंह नवम्बर नयका अमीर बैजू सिंह अगस्त सबुरी के फल बैजू सिंह जुलाई जामुन के पेड़ बैजू सिंह जुलाई निठलुआ दमाद बैजू सिंह जुलाई पतसिया बैजू सिंह मई अँचरा भर लोर बैजू सिंह मई पत्थर दिल इन्सान बैजू सिंह नवम्बर पराया खून बैजू सिंह जून रजमहली फुआ बैजू सिंह अप्रैल जुद्दा में दीदा का बैजू सिंह मई बेआदर काका बैजू सिंह जनवरी महाल ब्रजेश कुमार दांगी अगस्त हमरा उठा लऽ ब्रजेश कुमार दांगी सितम्बर समय बड़ा बलवान भरत प्रसाद मई कलवा भरत सिंह डा॰ अक्तूबर रेहन भरत सिंह डा॰ नवम्बर कड़ाही भरत सिंह डा॰ मई बोरसी के आग भास्कर प्रसाद सिंह बचल खुचल मई ओलहन भास्कर प्रसाद सिंह बचल खुचल दिसम्बर उल्टा माथा महेन्द्र प्रसाद जुलाई भाई महेन्द्र प्रसाद देहाती नवम्बर गोष्ठी महेन्द्र प्रसाद देहाती अगस्त जमाना बदल गेल महेन्द्र प्रसाद देहाती दिसम्बर प्यार में दरार मिथिलेश कुमार प्रमिसन अप्रैल आउ पिलहूँ जे मुद्रिका सिंह दिसम्बर पट्टी खुल गेल मुद्रिका सिंह जुलाई अकिल घास चरे गेल मुद्रिका सिंह जून सुकन दा मुद्रिका सिंह मई ईंटा मुद्रिका सिंह जनवरी तेसरका पीढ़ी मुद्रिका सिंह मार्च मिसिर बाबा मुद्रिका सिंह नवम्बर मेहरारू मुद्रिका सिंह जुलाई ढेलमरवा बाबा मुनिलाल सिन्हा अप्रैल पइसा के जलमल मुनिलाल सिन्हा जुलाई पहिला गारी मुन्ना प्रसाद जनवरी कीमत मुन्ना प्रसाद जुलाई पछतावा मुन्ना प्रसाद जुलाई अदमीयत मुरारी शरण पाण्डेय जुलाई क्रान्तिकारी कदम मोतीलाल प्यासा दिसम्बर मिटइत घर रवीन्द्र कुमार जुलाई धरम संकट रवीन्द्र कुमार जनवरी संकल्प रवीन्द्र नाथ मिश्र जुलाई फोकटिया पोरफेसर रवीन्द्र प्रसाद सिंह अप्रैल फरीछ राज नारायण राय डा॰ जुलाई पति देवता राज नारायण राय डा॰ जनवरी एगो खिस्सा सुनऽ राज नारायण डा॰ सितम्बर सिवजी के वरदान राज नारायण डा॰ मई सीपी राजेन्द्र कुमार यौधेय जून बियाह से पहिले बिदाई राजेन्द्र पाण्डेय अगस्त आँख खुल गेल राजेन्द्र ब्रह्मचारी जनवरी वैदेही राम गोविन्द यादव जानकीन्दु नवम्बर दिवाकर राम गोविन्द यादव जानकीन्दु जनवरी देव कुँअरिया राम गोविन्द यादव जानकीन्दु अगस्त निरनय राम नरेश प्रसाद वर्मा अप्रैल बदला राम नारायण सिंह पारस फरवरी नालायक बेटा राम निवास सिंह जून टूटल पेटी राम प्रसाद सिंह डा॰ जुलाई रघुआ उर्फ रहबर राम प्रसाद सिंह डा॰ अक्तूबर रोझन मियाँ के कुदारी राम प्रसाद सिंह डा॰ मई बैल के दूध राम बुझावन सिंह मार्च विदेसी मेम राम रतन प्रसाद सिंह रत्नाकर फरवरी दू पल के मुलकात राम रतन प्रसाद सिंह रत्नाकर नवम्बर जूड़ा के फूल राम रतन प्रसाद सिंह रत्नाकर फरवरी गरीब के मसीहा राम विनय सिंह विनय नवम्बर बदला वसूल हो गेलइ राम विनय सिंह विनय सितम्बर बोझ राम विलास रजकण फरवरी नेताजी के नीयत राम विलास रजकण मई बोझा उतर गेल राम विलास रजकण जनवरी गोड़लग्गी राम विलास रजकण दिसम्बर रिश्ता जुट गेल राम विलास रजकण अप्रैल हिफाजत राम विलास रजकण मई तलाक राम विलास रजकण दिसम्बर बगावत के फल राम विलास रजकण जून समरथन राम विलास रजकण नवम्बर राहत के साँस राम विलास रजकण अप्रैल गोस्सा के फेर में राम शरण प्रसाद मेहता जनवरी फूलचोर राम शरण प्रसाद मेहता सितम्बर जमकल पानी के पोखरा रामचन्द्र अदीप अक्तूबर लालाजी के नोकरी रामवृक्ष महाराज जुलाई बँटवारा रामवृक्ष महाराज अप्रैल चोर सहे इंजोर रामेश्वर प्रसाद वर्मा नवम्बर कामचोर रामेश्वर प्रसाद वर्मा अप्रैल धरती के का दोष रेणुका पालित जून स्वाभिमान के उदय लक्ष्मीचन्द्र प्रियदर्शी जनवरी अफवाह लवकुश प्रसाद सिंह दिसम्बर मेहरारू के दुसमन मेहरारू लालमणि विक्रान्त जुलाई इमनदारी के रस्ता लालमणि विक्रान्त जुलाई आम के आँठी लालमणि विक्रान्त जनवरी छुटकारा वासुदेव प्रसाद अप्रैल लड़ाई के मैदान में वासुदेव प्रसाद अगस्त चढ़ल बड़ेरी उतर गेल वासुदेव प्रसाद मई वाह रे रेवाज वासुदेव प्रसाद मई खड़े रहबहु वासुदेव प्रसाद सितम्बर साँप के बिल में वासुदेव प्रसाद मई आखरी उपाय वासुदेव प्रसाद जून सोराजी बाबा वासुदेव प्रसाद दिसम्बर अंध भगती वासुदेव प्रसाद नवम्बर मनबढ़ू वासुदेव प्रसाद मई नयका बेमारी वासुदेव प्रसाद जनवरी पगली वासुदेव प्रसाद मार्च बेबसी वासुदेव प्रसाद नवम्बर जननियाँ डिब्बा विजय कुमार दत्त दिसम्बर हँऽ बेटी ओइसहीं विजय प्रसाद वर्मा जून सपना पूरा कर देलऽ विद्यावती कुमारी जून रधिया के गाँव विनीत कुमार मिश्र अकेला जून धरमशाला विनीत कुमार मिश्र अकेला जून फुलवा विनीत कुमार मिश्र अकेला मई बुधनी बन्दरिया विनीत कुमार मिश्र अकेला दिसम्बर सौतेला बेटा विनीत कुमार मिश्र अकेला अप्रैल बड़का भइया विनीत कुमार मिश्र अकेला नवम्बर मलाल विनीत कुमार मिश्र अकेला जुलाई परतिज्ञा विनोद कुमार उपाध्याय सितम्बर केकर पसन्द वी॰कु॰ भारती नवम्बर मेहनत के रंग वीणा कुमारी मिश्रा जनवरी रोवऽ हे इन्साफ वीणा कुमारी मिश्रा मई मोती कुत्ता वीणा कुमारी मिश्रा मई कलेसरा वीर प्रकाश आनन्द दिसम्बर पहलमान जी के टील्हा वीर प्रकाश आनन्द अक्तूबर कुलच्छनी वीर प्रकाश आनन्द फरवरी एक लगयलऽ दस पयलऽ वीरेन्द्र कुमार भारद्वाज नवम्बर फगुआ में भउजी वला पुआ वीरेन्द्र कुमार भारद्वाज मार्च बुद्धं शरणं गच्छामि वीरेन्द्र कुमार भारद्वाज मई बोध वीरेन्द्र कुमार भारद्वाज सितम्बर धीपल नेयाय के छिपल कहानी वैद्यमुनि कारू गोप गुरू सितम्बर एक खेर लेइए उड़त शंभु विश्वकर्मा सितम्बर टेकनिकल बात शकुन्तला प्रसाद अप्रैल अंतिम संस्कार शकुन्तला प्रसाद नवम्बर सीमा पार शकुन्तला प्रसाद मार्च भरम शशांकधर शेखर सितम्बर चुगला शशिभूषण उपाध्याय मधुकर अप्रैल दलाल के चक्कर शिव कुमार सिन्हा जुलाई ठठरी आउ कफन शिव प्रसाद लोहानी नवम्बर कविजी हीं चोरी भेल शिव प्रसाद लोहानी फरवरी उदय उत्थान पतन शिवशंकर महतो गयावी नवम्बर गऊदान शिवशंकर महतो गयावी दिसम्बर पुत्रेष्टि यज्ञ शिवशंकर महतो गयावी जुलाई बसिया दीदी श्रवण कुमार मधुर अप्रैल नया कुरता संजय कुमार भारतीय उर्फ झल्लू जुलाई रधिया संजय कुमार भारतीय उर्फ झल्लू नवम्बर दूध के मोल संजय सिन्हा अक्तूबर सोनिया संजीव कुमार तिवारी नवम्बर कसम तिरंगा के संजीव कुमार हिन्दुस्तानी अगस्त घृणा के अंत सच्चिदानन्द प्रसाद अक्तूबर गंगुआ के मुसीबत सच्चिदानन्द प्रसाद मार्च नैतिकता सच्चिदानन्द प्रसाद अक्तूबर शिक्षा के सार्थकता सच्चिदानन्द प्रसाद फरवरी जिनगी बेकार हो गेल सच्चिदानन्द प्रसाद डा॰ जून अगुआ भाग गेलन सच्चिदानन्द प्रसाद डा॰ दिसम्बर मन्नु बाबू सतीश कुमार मिश्र जून ऊँचका आदर्श सतीश चन्द्र आनन्द दिसम्बर मीना सतीश चन्द्र आनन्द अक्तूबर समझदारी सरोज कुमार मिलन मार्च भगजोगनी के फैसला सिद्धनाथ तिवारी मई मानवता सिद्धनाथ शर्मा जनवरी सोनपरी सिम्मी भास्कर मार्च लड़िकलप्पो सी॰रा॰ प्रसाद डा॰ जून एहिवातिन सीमा रानी डा॰ दिसम्बर सपना के कहानी सुखदेव प्रसाद रत्नाकर मई ई कइसन आनन्द सुखदेव प्रसाद रत्नाकर दिसम्बर विधवा के सोहाग सुधाकर राजेन्द्र मई बहिन के बिआह सुधाकर राजेन्द्र मई हम माय नयँ ही सुधीर कुमार वर्मा जुलाई चलाँक बेटी सुधीर कुमार वर्मा जनवरी बाज अइली अइसन कथा से सुधीर कुमार सिन्हा मार्च ढोल के पोल सुमन्त नवम्बर मुँहनोचवा सुमन्त दिसम्बर परदा हट गेल सुरेन्द्र प्रसाद जमुआर डा॰ नवम्बर झाईं झपट सुरेन्द्र प्रसाद जमुआर डा॰ सितम्बर बाँटल जिनगी स्नेहा सोनाली मिश्रा जुलाई राई में सरसो हरीन्द्र विद्यार्थी दिसम्बर टभकइत फोड़ा हर्षदेव प्रेमी सितम्बर कालापानी साइबेरिया में जेल के जिनगी भाग अध्याय प्रथम राय अंतिम हाजिरी लेल गेलइ  ई हाजिरी के बाद बैरक सब में ताला लग गेलइ हरेक बैरक में खास ताला आउ कैदी लोग सुबह होवे तक बन हो गेलइ  हाजिरी लेल गेलइ सर्जेंट आउ दू गो सैनिक द्वारा  एकरा लगी कैदी सब के कभी कभी प्रांगण में कतार में खड़ी कर देल जा हलइ आउ ड्यूटी पर के अफसर आवऽ हलइ  लेकिन जादेतर ई सब औपचारिकता घरेलू तरीका से होवऽ हलइ बैरक के अनुसार हाजिरी लेल जा हलइ  ओइसीं अभियो हलइ  हाजिरी लेवे वला से अकसर गलती हो जाय गिनती में गलती हो जाय चल जाय आउ फेर से वापिस आ जाय  आखिरकार बेचारा ड्यूटी वला लोग वांछित संख्या तक गिन लेइ आउ बैरक में ताला लगा देइ  ओकरा में तीस कैदी तक रक्खल जा हलइ पटरा के बिछौना पर पूरा खचाखच भरल  सुत्ते लगी अभियो जरी जल्दी हलइ  जाहिर हइ हरेक के कुछ न कुछ काम में व्यस्त होवे पड़ऽ हलइ  प्राधिकारी के तरफ से बैरक में खाली एक्के गो अपंग पूर्वसैनिक रहऽ हलइ जेकरा बारे पहिलहीं उल्लेख कइलिए ह  हरेक बैरक में भी कैदी लोग के बीच मेजर द्वारा नियुक्त एगो वृद्ध बुजुर्ग रहऽ हलइ जाहिर हइ बेहतर व्यवहार खातिर  अकसर अइसन होवऽ हलइ कि ई वृद्ध कैदी सब भी खुद गंभीर हरक्कत करते पकड़ा जा हलइ तब ओकन्हीं के कोड़ा लगावल जा हलइ तुरतम्मे पदच्युत कर देल जा हलइ आउ दोसरा कोय से प्रतिस्थापित कर देल जा हलइ  हमन्हीं के बैरक में बुजुर्ग हलइ अकीम अकीमिच जे हमरा अचरज लगइ कि अकसर कैदी लोग तरफ चिल्ला हलइ  कैदी सब ओकरा साधारणतः उपहास के साथ जवाब दे हलइ  अपंग पूर्वसैनिक ओकरा से अधिक बुद्धिमान हलइ आउ कोय बात में दखल नयँ दे हलइ आउ अगर कभी ओकरा मुँह खोले जइसन लगऽ हलइ त ई खाली औपचारिकता के रूप में होवऽ हलइ अंतःकरण के संतुष्टि खातिर  ऊ चुपचाप अपन बिछौना पर बइठल रहइ आउ अपन बूट के सीते रहइ  कैदी लोग ओकरा तरफ लगभग कोय ध्यान नयँ देइ  अपन जेल के जिनगी के ई पहिले दिन हम एगो प्रेक्षण कइलिअइ आउ बाद में जाके हमरा पक्का हो गेलइ कि ई सही हइ  ई प्रेक्षण ई हलइ कि ऊ सब्भे कोय जे कैदी नयँ हलइ चाहे ऊ कोय रहइ कैदी से सीधा संबंध रक्खे वला जइसे मार्गरक्षी ड्यूटी पर के सैनिक से लेके जेल के जिनगी से कइसनो प्रकार के मामला से संबंध रक्खे वला साधारणतः सब लोग तक कैदी सब पर कइसूँ अतिरंजित विचार रक्खऽ हइ  ओकन्हीं मानूँ हरेक मिनट ई बात से परेशान रहऽ हलइ कि कैदी नयँ नयँ आउ अर्थात् कोय ठीक नयँ कि कखने अचानक ओकन्हीं में से केकरो पर छूरी लेके टूट पड़तइ  लेकिन सबसे अधिक अचरज के बात ई हलइ कि खुद कैदी लोग अवगत हलइ कि ओकन्हीं भयभीत रहऽ हइ आउ ई बात स्पष्टतः ओकन्हीं के एक प्रकार से डीड़ बना दे हलइ  आउ तइयो कैदी लगी सबसे उत्तम चीफ़ ओहे होवऽ हइ जे ओकरा से नयँ डरऽ हइ  आउ साधारणतः ढीठता के बावजूद खुद कैदी लोग के बहुत अच्छा लगऽ हइ जब ओकन्हीं पर विश्वास कइल जा हइ  ई बात से ओकन्हीं के अपना तरफ आकृष्ट भी कइल जा सकऽ हइ  हमर जेल के जिनगी के दौरान अइसन होवऽ हलइ हलाँकि बहुत विरले कि प्रशासन में से कोय अधिकारी जेल में बिन कोय गार्ड के आवऽ हलइ  ई देखे लायक हलइ कि कैदी लोग पर ई बात केतना प्रभावित करऽ हलइ आउ अनुकूल रूप से प्रभावित करऽ हलइ  अइसन निडर भेंटकर्ता हमेशे ओकन्हीं के दिल में अपना प्रति आदर जागृत करऽ हलइ आउ अगर वास्तव में कुछ खराब घटना होहूँ सकऽ हलइ त ओकर उपस्थिति में नयँ होते हल  कैदी लोग द्वारा उत्पन्न कइल जाय वला भय सगरो हइ जाहाँ कहीं कैदी लोग हकइ आउ सचमुच हमरा मालूम नयँ कि ई कइसे असल में उत्पन्न होवऽ हइ  कुछ तो आधार वस्तुतः एकरा में हइ एगो स्वीकृत डाकू के चेहरा वला कैदी के खास बाहरी रूप से शुरू करके एकरा अलावे हरेक सश्रम कारावास में आवे वला अनुभव करऽ हइ कि ई सब लोग के दल हियाँ एक जगुन जामा होले ह अपन मन से तो नयँ कि कइसनो कदम चाहे काहे नयँ उठा लेल जाय एगो जीवित अदमी के मुरदा तो नयँ बनावल जा सकऽ हइ ऊ तो भावुक रहतइ बदला आउ जिनगी के पिपासु भावाकुल आउ ऊ सब के संतुष्ट करे लगी इच्छुक  लेकिन एकर बावजूद हमरा पक्का विश्वास हइ कि तइयो कैदी लोग से डरे के कोय बात नयँ हइ  ओतना असानी से आउ न ओतना जल्दीबाजी में एक अदमी दोसरा अदमी पर छूरी लेके टूट पड़ऽ हइ  एक शब्द में अगर खतरा संभव भी हइ अगर ई कभी होवो करऽ हइ त अइसन अप्रिय घटना के विरलता के ध्यान में रखते सीधे ई निष्कर्ष निकासल जा सकऽ हइ कि ई नगण्य हइ  जाहिर हइ हम अभी खाली सिद्धदोषी कैदी लोग के बारे बोल रहलिए ह जेकरा में से कइएक लोग ई बात से खुश भी होवऽ हइ कि आखिरकार जेल में पहुँच गेलइ नयका जिनगी कभी कभी एतना हद तक निम्मन होवऽ हइ आउ फलस्वरूप शांत आउ संतुष्ट जिनगी जीए लगी प्रवृत्त रहऽ हइ आउ एकरा अलावे वास्तव में अपनहीं में से कष्टदायक लोग के खुद्दे जादे गड़बड़ सड़बड़ करे नयँ देतइ  हरेक कैदी चाहे ऊ केतनो साहसी आउ उद्दंड काहे नयँ होवे जेल में सब कुछ से डरऽ हइ  लेकिन अभियुक्त आरोपी कैदी के बात दोसर हइ  ई वास्तव में कोय अनजान अदमी पर टूट पड़े में सक्षम होवऽ हइ बेफुसटंग के बिन कोय कारण के बस खाली ई वजह से मसलन कि कल ओकरा दंड झेले लगी बाहर निकसे पड़तइ आउ अगर कोय नयका मामला हो जा हइ त शायद दंड स्थगित हो जा सकऽ हइ नयका केस चालू होवे चलते  हियाँ परी कारण हइ आक्रमण के प्रयोजन हइ ई हइ अपन भाग्य के बदलना चाहे जइसे होवे आउ यथासंभव जल्दी से जल्दी  हम ई प्रकार के एगो विचित्र मनोवैज्ञानिक घटना जानऽ हिअइ  हमन्हीं के जेल में मिलिट्री विभाग में एगो सैनिक कैदी हलइ जेकरा जायदाद के अधिकार से वंचित नयँ कइल गेले हल आउ जेल में दू साल के दंड भुगते लगी भेजल गेले हल जे भयंकर शेखीबाज आउ बहुत कायर हलइ  साधारणतः शेखीबाजी आउ कायरता रूसी सैनिक में बहुत विरले देखल जा हइ  हमन्हीं के सैनिक एतना व्यस्त रहऽ हइ कि अगर चाहवो करइ त ओकरा कभी शेखी बघारे के बखत नयँ मिलतइ  लेकिन अगर ऊ शेखीबाज हइ त लगभग हमेशे ऊ निठल्ला आउ कायर होवऽ हइ  दुतोव कैदी के पारिवारिक नाम आखिरकार अपन दंड के अवधि पूरा कइलकइ आउ फेर से अपन लाइन बटालियन में चल गेलइ  लेकिन ओकरा नियन सब्भे जे जेल में सुधारे लगी भेजल जा हइ आखिर ऊ आउ बिगड़ जा हइ अइसन साधारणतः होवऽ हइ कि स्वतंत्र होला के दू तीन सप्ताह से जादे नयँ होवऽ हइ कि फेर से मोकदमा में फँस जा हइ आउ जेल में वापिस आ जा हइ लेकिन खाली दू या तीन साल खातिर नयँ बल्कि आजीवन विभाग में पनरह चाहे बीस साल खातिर  आउ अइसने ओकरा साथ होलइ  जेल से निकसला के तीन सप्ताह बाद दुतोव ताला तोड़के चोरी कइलकइ एकरो उपरे ढीठिअइ कइलकइ आउ हंगामा मचइलकइ  ओकरा पर मोकदमा चललइ आउ ओकरा विरुद्ध कठोर दंड के फैसला कइल गेलइ  आगामी चरमोत्कर्ष दंड से भयभीत होके हद दर्जा के दयनीय डरपोक ऊ दिन के पूर्वसंध्या पर जब ओकरा मिलिट्री दंड के रूप में दू कतार के बीच डंडा लेले मारे वला लोग से होके दौड़े के हलइ कैदी के कमरा में प्रवेश कइल ड्यूटी पर के अफसर पर छूरी लेके टूट पड़लइ  जाहिर हइ कि ऊ निम्मन से ई बात समझऽ हलइ कि अइसन हरक्कत से ऊ अपन दंड आउ ओकर अवधि के अत्यधिक बढ़ा देतइ  लेकिन ओकर दिमाग में बस एहे हिसाब चल रहले हल कि बल्कि कुच्छे दिन लगी सही बल्कि कुच्छे घंटा लगी दंड के भयंकर क्षण तो टल जइतइ ऊ एतना कायर हलइ कि छूरी से हमला कइला पर ऊ अफसर के घायलो नयँ कर पइलकइ सब कुछ खाली औपचारिकता लगी कइलकइ खाली ई लगी कि ई एगो नयका अपराध प्रतीत होवइ जेकरा लगी ओकरा पर फेर से मोकदमा चलावल जाय  कैदी लगी दंड के पहिले वला क्षण वास्तव में भयंकर होवऽ हइ आउ हमरा कुछ साल काफी कैदी लोग के ओकन्हीं लगी निर्णायक दिन के पूर्वसंध्या के दौरान देखे के मौका मिललइ  साधारणतः हमरा अभियुक्त कैदी के साथ अस्पताल में भेंट होवऽ हलइ कैदी वार्ड में जब हम बेमार पड़ल रहऽ हलिअइ जे काफी अकसर होवऽ हलइ  ई बात पूरे रूस में सब्भे कैदी के मालूम हइ कि ओकन्हीं प्रति सबसे अधिक सहानुभूतिशील लोग डॉक्टर होते जा हइ  ओकन्हीं कभियो कैदी लोग के बीच अंतर नयँ करऽ हइ जइसन कि लगभग सब बाहरी लोग करते जा हइ वस्तुतः खाली एगो सामान्य जनता के छोड़के  ई लोग सामान्य जनता कोय कैदी के ओकर अपराध लगी कभियो नयँ कोसऽ हइ चाहे ऊ कइसनो भयंकर काहे नयँ रहइ आउ ओकर सब भुगतल दंड आउ सामान्य रूप से झेलल कष्ट चलते ओकरा माफ कर दे हइ  सोचिए समझके पूरे रूस के सामान्य जनता अपराध के दुर्भाग्य आउ अपराधी के अभागल कहऽ हइ  ई गहरा सार्थक परिभाषा हइ  ई आउ अधिक महत्त्वपूर्ण हइ कि अचेतन रूप से आउ सहज रूप से अइसन कइल गेले ह  डॉक्टर तो कइएक हालत में कैदी लोग लगी वास्तविक आश्रय होवऽ हइ विशेष रूप से ओइसन अभियुक्त खातिर जेकर हालत पहिलहीं से दंड के निर्णय कइल गेल अपराधी के हालत से अधिक कष्टकारी होवऽ हइ आउ अइकी अभियुक्त अपन भयंकर दिन के संभावित तारीख के हिसाब कइला के बाद अकसर अस्पताल चल जा हइ ई चाहते कि बल्कि कुच्छो देर लगी ऊ कष्टकारी काल के आगू ढकेल सकइ  जब ओकरा अस्पताल से छुट्टी मिल जा हइ त लगभग ई पक्का जानके कि निर्णायक पल बिहान हइ त ऊ हमेशे बहुत अधिक चिंतित हो जा हइ  कुछ लोग आत्मगौरव के चलते अपन भावना के गुप्त रक्खे के प्रयास करऽ हइ लेकिन अकुशल देखावटी साहस ओकन्हीं के साथी लोग के धोखा नयँ दे पावऽ हइ  सब कोय समझऽ हइ कि बात की हइ आउ मानवप्रेम के कारण चुप्पी साध ले हइ  हम एगो कैदी के जानऽ हलिअइ एगो नौजवान हत्यारा सैनिक के जेकरा बेंत के मार के पूरे अर्थात् अधिकतम संख्या के दंड सुनावल गेले हल  ऊ एतना भयभीत हो गेले हल कि दंड के पूर्वसंध्या के ऊ पूरे बोतल दारू पी जाय के फैसला कइलकइ जेकरा में ऊ सुँघनी डाल देलके हल  प्रसंगवश ई कहल जा सकऽ हइ कि अभियुक्त कैदी के पास दंड भुगते के पहिले हमेशे दारू रहऽ हइ  एकरा निर्धारित दिन से बहुत पहिलहीं मँगा लेल जा हइ जेकरा लगी बहुत बड़गो रकम चुकावल जा हइ आउ अभियुक्त एकरा लगी छो महिन्ना तक अपन बहुत आवश्यक चीज के बगैर भी रह जा हइ लेकिन एक चौथाई श्तोफ़ दारू लगी वांछित रकम कइसूँ बचा ले हइ ताकि ऊ दंड झेले के पनरह मिनट पहिले पी ले सकइ  कैदी लोग के बीच एगो धारणा हइ कि नीसा में धुत्त रहला पर कोड़ा चाहे बेंत के मार के दरद कम अनुभव होवऽ हइ  लेकिन हम कहानी से भटक रहलिए ह  बेचारा नौजवान अपन दारू के पूरा बोतल चढ़ा गेला पर वस्तुतः तुरतम्मे बेमार पड़ गेलइ ओकर मुँह से कै के साथ खून आवे लगलइ आउ ओकरा लगभग बेहोशी हालत में अस्पताल ले जाल गेलइ  ई उलटी कै ओकर छाती के एतना बुरा तरह से प्रभावित कइलके हल कि कुछ दिन के बाद ओकरा में तपेदिक टीबी के पक्का लक्षण देखाय देवे लगलइ जेकरा से ऊ आधा साल के बाद मर गेलइ  तपेदिक के ओकर इलाज कर रहल डॉक्टर सब के मालूम नयँ पड़लइ कि ई कइसे होलइ  लेकिन दंड के पहिले अपराधी लोग के अकसर देखाय देल कायरता के उल्लेख करे के साथ साथ हमरा एहो बता देवे के चाही कि एकर विपरीत ओकन्हीं में से कुछ लोग असाधारण निडरता से प्रेक्षक लोग के अचरज में डाल दे हइ  हमरा एक प्रकार के चेतनहीनता के हद तक पहुँचल साहस के कुछ उदाहरण आद पड़ऽ हइ आउ अइसन उदाहरण बिलकुल विरला नयँ हलइ  खास करके हमरा आद पड़ऽ हइ एगो भयंकर अपराधी के साथ भेंट के  गरमी में एक दिन कैदी वार्ड में एगो अफवाह फैललइ कि साँझ के एगो मशहूर डाकू ओरलोव के दंडित कइल जइतइ जे एगो भगोड़ा सैनिक हलइ आउ दंड देला के बाद ओकरा वार्ड में लावल जइतइ  बेमार कैदी लोग ओरलोव के इंतजार में दृढ़तापूर्वक कहते गेलइ कि ओकरा क्रूरतापूर्वक दंड देल जइतइ  सब्भे कोय कुछ उत्तेजित हलइ आउ हम स्वीकार करऽ हिअइ कि हमहूँ चरम उत्सुकता के साथ ऊ मशहूर डाकू के आगमन के प्रतीक्षा कर रहलिए हल  हम बहुत पहिलहीं ओकर कारनामा के बारे सुनलिए हल  ई एगो अइसन अपराधी हलइ जइसन बहुत कम होवऽ हइ जे बुढ़वन आउ बुतरुअन के नृशंस हत्या कइलके हल एगो भयंकर इच्छाशक्ति वला आउ अपन शक्ति के अहंकारी चेतना वला अदमी  कइएक हत्या के मामला के ऊ स्वीकार कर लेलके हल आउ दू कतार के बीच में ओकरा डंडा से पिटाय के दंड के फैसला कइल गेले हल  ओकरा लावे तक साँझ हो गेले हल  वार्ड में अन्हेरा हो चलले हल आउ मोमबत्ती जल गेले हल  ओरलोव लगभग बेहोश हलइ भयंकर रूप से पीयर ओकर केश मोटगर घुँघराला आउ बहुत कार  ओकर पीठ फुल्लल सुज्जल आउ लाल नीला रंग के हलइ  रातो भर कैदी लोग ओकर देखभाल करते रहलइ ओकर पुलटिस बदलते रहलइ एक करवट से दोसरा करवट बदलते रहलइ दवाय देते रहलइ मानूँ ओकन्हीं एगो खूनी रिश्तेदार के सेवा सुश्रूषा कर रहले हल एक प्रकार के अपन संरक्षक के  दोसरे दिन ऊ पूरा तरह से होश में आ गेलइ आउ दू तुरी वार्ड में टहललइ ई बात से हमरा अचरज होलइ ऊ अस्पताल में बिलकुल दुर्बल आउ क्लांत दशा में अइले हल  ओकरा लगी निर्धारित डंडा के कुल मार के संख्या के आधा ऊ एक्के तुरी में पइलके हल  डॉक्टर ई दंड के कार्यान्वयन के तभिए रोकलकइ जब ऊ देखलकइ कि दंड के आउ आगू जारी रखना अपराधी लगी पक्का प्राणघातक सिद्ध होतइ  एकरा अलावे ओरलोव नटगर कद आउ कमजोर काठी के हलइ आउ एकर साथ साथ मोकदमा के दौरान दीर्घकालीन कारावास में रहला से ऊ क्षीण हो चुकले हल  जेकरा कभी मोकदमा चल रहल कैदी लोग से भेंट करे के मौका मिलले होत ओकरा शायद ओकन्हीं के लम्मा समय तक क्षीण दुब्बर पातर आउ पीयर चेहरा ज्वरपीड़ित जइसन दृष्टि आद पड़ऽ होतइ  एकर बावजूद ओरलोव तेजी से चंगा होब करऽ हलइ  स्पष्टतः ओकर आंतरिक आध्यात्मिक ऊर्जा प्रकृति के सहायता कर रहले हल  वस्तुतः ई अदमी सामन्य बिलकुल नयँ हलइ  उत्सुकता से हम ओकरा साथ आउ नजदीकी परिचय प्राप्त कइलिअइ आउ पूरे सप्ताह ओकर अध्ययन कइलिअइ  हम विश्वासपूर्वक कह सकऽ हिअइ कि जिनगी में कभियो हम ओकरा से जादे बरियार शक्तिशाली जादे लौह इच्छाशक्ति के अदमी नयँ देखलूँ  हम एक तुरी पहिलहूँ तोबोल्स्क में ओइसने तरह के एगो मशहूर अदमी के देखलिए हल डाकू लोग के एगो अतमान सरदार के  ऊ एगो पूरा वहशी जानवर हलइ आउ तूँ ओकरा भिर खड़ी रहला पर आउ ओकर नाम बिन जानले सहज रूप से अनुभव करतहो हल कि तोहरा बिजुन एगो कोय तो भयंकर जीव हको  लेकिन ओकरा में आध्यात्मिक मंदबुद्धिता हमरा आतंकित कर देलकइ  ओकर शरीर ओकर सब्भे आध्यात्मिक गुण के उपरे एतना हद तक हलइ कि ओकर चेहरा से प्रथमदृष्ट्या ई देख सकऽ हलथिन कि हियाँ परी खाली शारीरिक सुख कामुकता विलासिता के एगो वहशी पिपासा रह गेले हल  हमरा पक्का विश्वास हइ कि कोरेनेव ऊ डाकू के नाम हलइ भी ओरलोव नियन प्राप्त दंड के सामने टूट जइते हल आउ डर से कँप्पे लगते हल ई बात के बावजूद कि ऊ पलक झपकते गला रेत देवे में सक्षम हलइ  ओकर ठीक विपरीत हलइ ओरलोव  ई वास्तव में शरीर पर पूरा विजय हलइ  ई स्पष्ट हलइ कि ई अदमी खुद पर असीमित रूप से नियंत्रण रख सकऽ हलइ सब्भे तरह के उत्पीड़न आउ दंड से घृणा करऽ हलइ आउ संसार में कुच्छो से नयँ डरऽ हलइ  ओकरा में अपने देख सकऽ हलथिन असीम ऊर्जा क्रियाशीलता के पिपासा बदला के पिपासा पूर्वनिर्धारित लक्ष्य के प्राप्त करे के पिपासा  एकरा अलावे ओकर विचित्र अभिमान से हम विस्मित हलिअइ  ऊ सब कुछ के कइसूँ अविश्वसनीय हद तक नफरत से देखऽ हलइ लेकिन खुद के गेड़ी पर उठावे के कोय प्रयास नयँ करऽ हलइ आउ ई बात कइसूँ स्वाभाविक हलइ  हमर समझ से संसार में अइसन कोय जीव नयँ हलइ जे ओकरा पर खाली अपन प्राधिकार से प्रभावित कर सकऽ हलइ  ऊ सब कुछ के तरफ एक तरह के अप्रत्याशित शांत दृष्टि से देखऽ हलइ मानूँ संसार में अइसन कुच्छो नयँ हलइ जे ओकरा अचरज में डाल सकऽ हलइ  आउ हलाँकि ऊ पूरा तरह से समझऽ हलइ कि दोसर कैदी लोग ओकरा तरफ आदर के दृष्टि से देखऽ हइ लेकिन ओकन्हीं के सामने अपन बड़प्पन के प्रदर्शन नयँ करऽ हलइ जबकि अहंकार आउ ढिठइ बिन कोय अपवाद के लगभग सब्भे कैदी के गुण होवऽ हइ  ऊ बहुत चलाँक आउ कइसूँ विचित्र रूप से खुला दिल के हलइ हलाँकि ऊ बातूनी बिलकुल नयँ हलइ  हमर सवाल के ऊ सीधे सीधे जवाब दे देलकइ कि ऊ चंगा होवे के इंतजार कर रहले ह ताकि जल्दी से जल्दी बाकी दंड के भुगत लेइ कि दंड भुगते के पहिले ऊ शुरू शुरू में डर रहले हल कि ऊ एकरा बरदास नयँ कर पइतइ  लेकिन अब मटकी मारते ऊ बात आगू बढ़इलकइ मामला खतम हो गेलइ  मार के बाकी संख्या के भुगत लेबइ तुरतम्मे हमरा पार्टी के साथ नेरचिंस्क भेजवा देल जइतइ लेकिन हम तो रस्तवे से निकस भागबइ पक्का निकस भागबइ बस खाली हमर पीठ जल्दी से जल्दी ठीक हो जाय आउ ई पाँचो दिन ऊ बड़ी उत्सुकता से प्रतीक्षा कइलकइ कि कब ओकरा अस्पताल से छुट्टी मिलइ  आउ ई प्रतीक्षे में ऊ कभी बहुत हँसमुख आउ प्रसन्न रहऽ हलइ  हम ओकरा से ओकर साहसिक कार्य के बारे चर्चा करे के प्रयास कइलिअइ  अइसन प्रश्न पर ऊ कुछ नाक भौं सिकोड़ऽ हलइ लेकिन हमेशे खुल्ला दिल से उत्तर दे हलइ  जब ऊ समझलकइ कि हम ओकर अंतःकरण तक पहुँचे आउ ओकरा में बल्कि कोय प्रकार के पश्चात्ताप देखे के प्रयास करब करऽ हिअइ त ऊ हमरा तरफ एतना नफरत आउ घमंड से देखलकइ मानूँ हम अचानक ओकर नजर में एक प्रकार के छोटगर मूरख बुतरू हिअइ जेकरा साथ बड़गर नियन कुछ चर्चा नयँ कइल जा सकऽ हइ  ओकर चेहरा पर हमरा लगी एक प्रकार के सहानुभूति के झलक हलइ  एक मिनट के बाद बिन कइसनो व्यंग्य के बिलकुल खुल्लल दिल से ऊ हमरा पर ठठाके हँस पड़लइ आउ हमरा पक्का विश्वास हइ कि अकेल्ले रहला पर आउ हमर बात के आद करके शायद कइएक तुरी अपने आप में हँसलइ  आखिरकार ओकरा अस्पताल से छुट्टी मिल गेलइ जबकि ओकर पीठ अभी तक पूरा तरह से ठीक नयँ होले हल अबरी हमरो छुट्टी मिल गेलइ आउ संयोगवश अस्पताल से हमन्हीं दुन्नु के साथे लौटे पड़लइ हमरा जेल में आउ ओकरा हमन्हीं के जेल भिर के कोर द गार्द गार्ड हाउस में जाहाँ ओकरा पहिले रक्खल गेले हल  विदा होते बखत ऊ हमरा साथ हाथ मिलइलकइ आउ ओकरा तरफ से ई एगो उँचगर विश्वास के लक्षण हलइ  हमरा लगऽ हइ कि ऊ अइसन ई लगी कइलकइ कि ऊ अच्छा मूड में हलइ आउ ई बात से खुश कि असली पल आ गेले हल  वस्तुतः ऊ हमरा नयँ घृणा ई बात से नयँ कर सकऽ हलइ आउ ओकरा हमरा तरफ पक्का अइसन दृष्टि से देखे पड़लइ कि हम झुक जाय वला कमजोर ओकरा सामने सब्भे मामला में घटिया हलिअइ  बिहाने होले ओकरा दोसरका आधा दंड देवे खातिर ले जाल गेलइ जब हमन्हीं के बैरक बन हो जा हलइ त ई अचानक एक प्रकार के विशेष रूप धारण कर ले हलइ एगो असली निवासस्थान घरेलू केंद्र के रूप  खाली अभिए हम कैदी लोग के अपन साथी सब के पूरे तरह से निश्चिंत देख पावऽ हलिअइ  दिन में सर्जेंट गार्ड आउ सामान्य रूप से अधिकारी वर्ग जेल में कउनो पल भी आ जा सकऽ हलइ ओहे से जेल के सब निवासी कइसूँ दोसरा तरह से व्यवहार करते जा हइ मानूँ पूरे तौर पे निश्चिंत नयँ रहला से मानूँ एक प्रकार के आशंका में मिनट मिनट कुच्छो के प्रत्याशा रहइ  लेकिन जइसीं बैरक में ताला लग जाय कि तुरतम्मे शांति से सब कोय बइठ जाय हरेक अपन अपन जगह पर आउ लगभग हरेक कोय अपन अपन एक प्रकार के हस्तशिल्प में लग जाय  बैरक अचानक प्रकाशित हो जाय  हरेक कोय के पास मोमबत्ती होवइ आउ अपन बत्तीदान अधिकांश लकड़ी के  कोय जुत्ता सीये लगी बइठ जाय त कोय कपड़ा सीये लगइ  बैरक के हावा के दुर्गंध घंटे घंटे बढ़ते जाय  मौज मस्ती करे वला के दल कोना में बिछावल एगो दरी के सामने ताश खेले लगी चुक्को मुक्को बइठ जाय  लगभग हरेक बैरक में अइसन कैदी हलइ जेकरा पास अर्शीन मीटर भर के पतरगर एगो दरी रहइ एगो मोमबत्ती आउ अविश्वास के हद तक गंदा चिक्कट ताश के गड्डी  आउ ई सब पूरा सेट के मयदान कहल जा हलइ  मयदान के मालिक खेलाड़ी सब से एक रात लगी पनरह कोपेक पावऽ हलइ ई ओकर धंधा हलइ  खेलाड़ी सब साधारणतः तीन पत्ता खेलऽ हलइ गोर्का आदि  ई सब खेल जुआ हलइ  हरेक खेलाड़ी अपन सामने तामा के पइसा रख देइ पूरा के पूरा जे ओकर जेभी में रहइ आउ चुक्को मुक्को स्थिति से तभिए उट्ठइ जब पूरा के पूरा हार जाय चाहे अपन साथी सब के हरा देइ  खेल देर रात के खतम होवइ आउ कभी कभी तो भोर होवे तक चल्लइ ऊ पल तक जब बैरक खोलल जाय  हमन्हीं के कमरा में ओइसीं जइसन कि जेल के बाकी सब्भे बैरक में हमेशे कंगाल आउ गरीब लोग होवऽ हलइ जे ताश के जुआ में सब कुछ हारल रहऽ हलइ चाहे सब कुछ पी पाके फूँक देल रहऽ हलइ चाहे बस स्वभाव से भिखमंगा हलइ  हम कहऽ हिअइ स्वभाव से आउ ई अभिव्यक्ति पर हम विशेष बल दे हिअइ  असल में हमन्हीं के देश में अर्थात् रूस में चाहे वातावरण कइसनो रहे चाहे परिस्थिति कइसनो रहे हमेशे कुछ न कुछ विचित्र व्यक्तित्व के अस्तित्व रहतइ जे नम्र आउ अकसर बहुत आलसी नयँ हइ अइसन व्यक्तित्व के लेकिन जेकर भाग्य में शताब्दी शताब्दी तक स्थायी रूप से भिखमंगा रहे के बद्दल हइ  ओकन्हीं हमेशे भूमिहीन हमेशे मैल कुचैल बस्तर पेन्हले हमेशे एक प्रकार से दलित आउ उदास देखाय दे हइ आउ शाश्वत रूप से केकरो अइसन लोग के हुकुम बजावऽ हइ जे सामान्यतः ऐयाश चाहे अचानक धनवान होके उपरे उठ चुकले ह  प्रत्येक प्रतिष्ठा वला पद प्रत्येक पहलशक्ति ओकन्हीं लगी शोक आउ भार प्रतीत होवऽ हइ  ओकन्हीं मानूँ पैदे होले हल ई शर्त पर कि खुद्दे कुछ नयँ पहल करतइ आउ खाली दोसरा के सेवा करतइ अपन इच्छा के अनुसार नयँ जीतइ दोसर के बाँसुरी के अवाज पर नचतइ ओकन्हीं के कर्म खाली दोसर के इच्छा के पूर्ति करना होतइ  कउनो परिस्थिति कउनो क्रांति ओकन्हीं के धनी नयँ बना सकऽ हइ  ओकन्हीं हमेशे कंगाल रहऽ हइ  हम नोटिस कइलिए ह कि अइसन व्यक्तित्व खाली कृषक वर्ग में नयँ हइ बल्कि सब्भे समाज वर्ग पार्टी पत्रिका आउ संघ में हइ  एहे हालत हलइ हरेक बैरक में हरेक जेल में आउ जइसीं मयदान के गठन होलऽ नयँ कि अइसनकन में से एगो तुरतम्मे सेवा लगी हाजिर हो जाय  आउ सामान्यतः एक्को मयदान के बिन सेवक के काम नयँ चल सकऽ हलइ  ओकरा साधारणतः सब्भे खेलाड़ी लोग किराया पर रखते जा हलइ रात भर लगी चानी के पाँच कोपेक पर आउ ओकर मुख्य ड्यूटी होवऽ हलइ रात भर गार्ड के रूप में खड़ी रहना  अधिकांश ऊ छो चाहे सात घंटा तक जम्मल रहऽ हलइ अन्हेरा में गलियारा में ठंढ के तीस डिग्री रोमर में अर्थात् शून्य से डिग्री रोमर निच्चे के तापमान डिग्री सेंटीग्रेड में आउ सुनते रहऽ हलइ हरेक खड़खड़ाहट के हरेक अवाज के प्रांगण में हरेक कदम के  मेजर चाहे ड्यूटी पर के अफसर कभी कभी जेल में काफी देर रात में पहुँच जा हलइ अंदर चुपके से घुस जा हलइ आउ खेलाड़ी आउ काम करे वला के रंगे हाथ पकड़ ले हलइ आउ अतिरिक्त जल रहल मोमबत्ती तो प्रांगण से हीं देखाय दे हलइ  कम से कम जब अचानक गलियारा से प्रांगण जाय वला दरवाजा में ताला खोले के अवाज आवे लगऽ हलइ तब नुक्के मोमबत्ती घर करे आउ पटरा के बिछौना पर सुत्ते लगी बहुत देर हो चुकऽ हलइ  लेकिन चूँकि मयदान के तरफ से ड्यूटी पर वला गार्ड के बाद में दर्दनाक फटकार खाय परऽ हलइ ओहे से अइसन गलती अत्यंत विरले होवऽ हलइ  पाँच कोपेक वस्तुतः हास्यास्पद रूप से नगण्य पारिश्रमिक हइ जेलवो खातिर लेकिन जेल में हमरा हमेशे नियोक्ता किराया पर रक्खे वला जुआड़ी लोग के कठोरता आउ निर्ममता पर अचरज होवऽ हलइ एकरो में आउ सब्भे दोसर परिस्थिति में  पइसा लेलहीं त ओइसीं सेवो करके देखाहीं ई तर्क हलइ जेकरा में कोय एतराज बरदास नयँ होवऽ हलइ  देल एगो अद्धी आधा कोपेक लगी नियोक्ता जे कुछ ले सकऽ हलइ ले ले हलइ अगर संभव होवऽ हलइ त कुछ अतिरिक्त आउ तइयो समझऽ हलइ कि ऊ नियोक्ता के आभारी हइ  रंगरेली मनावे वला नीसा में धुत्त कैदी बिन गिनले पइसा दहिने बामे फेंकते जानबूझके रेजकी के गिन्ने में गलती करके सेवक के धोखा देके कमती मेहनताना दे हलइ आउ ई बात हम खाली एक जेल में नयँ एक मयदान में नयँ नोटिस कइलिअइ  हम पहिलहीं उल्लेख कर चुकलिए ह कि बैरक में लगभग सब्भे कोय न कोय काम में लग जा हलइ खेलाड़ी जुआड़ी लोग के छोड़के बिलकुल बेकार पाँच से जादे अदमी नयँ हलइ ओकन्हीं तुरतम्मे सुत्ते लगी पड़ गेलइ  पटरा के बिछौना पर हम्मर जगह दरवाजा के बिलकुल पास में हलइ  दोसरा तरफ से हमरा साथ माथा से माथा मिलाके अकीम अकीमिच पड़ल हलइ  दस या एगारह बजे तक ऊ काम करते रहऽ हलइ कागज के टुकड़ा के चिपका उपकाके एक प्रकार के बहुरंगी चीनी आकाशदीप बनावऽ हलइ जेकर औडर ओकरा हीं शहर से मिलले हल काफी अच्छा पारिश्रमिक पर  आकाशदीप ऊ बड़ी कुशलता से बनवइ विधिपूर्वक काम करइ बीच में बिन रुकले जब अपन काम खतम कर लेइ तब सब समान ठीक ठाक से साफ कर लेइ अपन गद्दी बिछावइ भगमान के प्रार्थना करइ आउ शिष्ट व्यक्ति नियन अपन बिछौना पर पड़ जाय  शिष्टाचार आउ क्रमव्यवस्था प्रत्यक्ष रूप से बिलकुल छोटगर छोटगर बातो पर नियमनिष्ठा के पालन करऽ हलइ स्पष्टतः ऊ खुद के सामान्यतः सब्भे मंदबुद्धि आउ सीमित लोग के नियन अत्यधिक बुद्धिमान समझऽ होतइ  हमरा तो ऊ पहिलहीं दिन से पसीन नयँ पड़लइ हलाँकि हमरा आद पड़ऽ हइ ई पहिला दिन के हम ओकरा बारे बहुत सोचलिए हल आउ सबसे जादे हमरा ई बात के अचरज होलइ कि अइसन व्यक्तित्व जिनगी में तरक्की करे के बदले जेल में कइसे पहुँच गेलइ  बाद में हमरा एक से जादे तुरी अकीम अकीमिच के बारे बात करे के मौका मिलतइ  लेकिन संक्षेप में अपन बैरक के पूरे सदस्यगण के वर्णन करबइ  एकरा में हमरा कइएक साल रहे पड़लइ आउ ई सब्भे हमर भावी सहवासी आउ साथी लोग हलइ  स्पष्ट हइ कि हम ओकन्हीं के उत्कट उत्सुकता से देखऽ हलिअइ  हमर जगह से बामा तरफ पटरा पर काकेशियाई पर्वतीय लोग के दल रहऽ हलइ जेकन्हीं के अधिकांश लूट पाट के चलते आउ विभिन्न अवधि लगी हियाँ भेजल गेले हल  ओकन्हीं हलइ दूगो लेज़गी एगो चेचेन आउ तीन गो दागेस्तानी तातार  चेचेन एगो उदास आउ निराश जीव हलइ लगभग केकरो से नयँ बोलऽ हलइ आउ हमेशे अपन चारो बगली ईर्ष्यालु दृष्टि से त्योरी चढ़इले आउ जहरीला दुर्भावनापूर्ण व्यंग्यात्मक मुसकान के साथ देखऽ हलइ  एक लेज़गी बूढ़ा हो चुकले हल जेकर नाक लमगर पतरा तोता नियन मुड़ल हलइ आउ देखे में पक्का डाकू लगऽ हलइ  लेकिन दोसरा नुर्रा पहिलहीं दिन से हमरा पर बहुत आनंदप्रद आउ मनोरम प्रभाव डललकइ  ई अदमी अभियो जवान हलइ मध्यम कद के हर्क्यूलस नियन काठी के बिलकुल सुनहरा केश आँख चमकीला नीला नाक जरी सुन उपरे तरफ उट्ठल फ़िन्निश औरत नियन चेहरा आउ गोड़ वक्राकार जे पहिले लगातार घुड़सवारी करे के चलते हो गेले हल  ओकर पूरा शरीर कट्टल खुट्टल हलइ संगीन आउ गोली से घायल हलइ  काकेशिया में ऊ शांतिप्रिय जनजाति के हलइ लेकिन लगातार चुपके चोरी विद्वेषी पर्वतीय लोग के पास घुड़सवारी करते अइते जइते रहऽ हलइ आउ हुआँ से रूसी लोग पर हमला करऽ हलइ  जेल में ओकरा सब कोय मानऽ हलइ  ऊ हमेशे खुशमिजाज रहऽ हलइ सबके साथ मिलनसार बिन कोय शिकायत के काम करऽ हलइ शांतचित्त आउ साफ दिल से हलाँकि ऊ अकसर कैदी जीवन के गंदगी पर नराजगी के नजर से देखऽ हलइ आउ ऊ क्रोधावेश में आ जा हलइ हरेक तरह के चोरी धोखेबाजी नीसाखोरी आउ सामान्य रूप से ऊ सब कुछ से जेकरा में बेईमानी से संबंध हलइ लेकिन ऊ कभियो लड़ाय नयँ मोल ले हलइ आउ खाली घृणापूर्वक मुँह मोड़ ले हलइ  खुद ऊ अपन जेल के पूरे जिनगी के दौरान कुच्छो नयँ चोरइलके हल आउ न कोय गलत हरक्कत कइलके हल  ऊ अत्यधिक भगवद्भक्त हलइ  ऊ श्रद्धापूर्वक प्रार्थना पूरा करऽ हलइ मुस्लिम उत्सव के पहिले उपवास के दौरान ऊ एगो कट्टर मुस्लिम नियन उपवास करऽ हलइ आउ रातो भर प्रार्थना करते रहऽ हलइ  ओकरा सब कोय मानऽ हलइ आउ ओकर ईमानदारी में विश्वास करऽ हलइ  नुर्रा शेर हइ कैदी लोग बोलऽ हलइ आउ शेर ओकर नाम के साथ रह जुड़ गेले हल  ऊ बिलकुल निश्चिंत हलइ कि जेल में निर्धारित अवधि के बाद ओकरा वापिस काकेशिया भेज देल जइतइ आउ खाली एहे विश्वास पर जी रहले हल  हमरा लगऽ हइ कि ऊ मर जइते हल अगर ई विश्वास ओकरा नयँ होते हल  जेल में अपन पहिलौके दिन हमरा ओकरा पर ध्यान आकृष्ट हो गेले हल  दोसर सब कैदी के द्वेषी उदास आउ उपहासपूर्ण चेहरा के बीच ओकर दयालु सहानुभूतिपूर्ण चेहरा पर ध्यान नयँ जाना असंभव हलइ  जेल में हमरा आवे के आधे घंटा के अंदर ऊ हमरा भिर से गुजरते बखत हमर कन्हा थपथपइलकइ हमरा तरफ नजर मिलइते आउ स्वाभाविक रूप से हँसते  हम शुरू शुरू में समझ नयँ सकलिअइ कि एकर की मतलब हइ  ऊ बड़ी खराब तरह से रूसी में बोल रहले हल  थोड़हीं देर बाद ऊ फेर से हमरा भिर अइलइ मुसकइते मित्रतापूर्वक हमर कन्हा थपथपइलकइ  बाद में फेर से आउ फेर से आउ अइसीं तीन दिन तक चलते रहलइ  ओकरा तरफ से एकर मतलब हलइ जइसन कि हम अंदाज लगइलइ आउ हमरा बाद में मालूम पड़लइ कि ओकरा हमरा पर तरस आवऽ हइ कि ऊ अनुभव करऽ हइ कि हमरा जेल के जिनगी के अभ्यस्त होना केतना कष्टदायक हइ कि ऊ हमरा तरफ दोस्ती देखावे हमर हौसला बढ़ावे आउ हमरा ऊ अपन संरक्षण के बारे आश्वस्त करे लगी चाहऽ हइ  दयालु आउ सरलहृदय नुर्रा दागेस्तानी तातार तीन गो हलइ आउ ओकन्हीं सब्भे सगा भाय हलइ  ओकन्हीं में से दूगो तो उमरगर हलइ लेकिन तेसरा अली मूल रूसी वर्तनी के अनुसार अलेय बाईस साल से जादे के नयँ हलइ लेकिन देखे में आउ तरुण लगऽ हलइ  ओकर जगह पटरा के बिछौना पर हमर बगले में हलइ  ओकर सुंदर निष्कपट बुद्धिमान आउ एकर साथ साथ दयालु आउ सरलहृदय चेहरा पहिलहीं नजर में हमर हृदय के ओकरा तरफ आकृष्ट कर लेलकइ आउ हम बहुत खुश होलिअइ कि भाग्य हमरा भिर ओकरा भेजलक आउ पड़ोस के रूप में आउ दोसरा केकरो नयँ  ओकर पूरा आत्मा ओकर सुंदर एहो कहल जा सकऽ हइ अतिसुंदर चेहरा पर अभिव्यक्त होवऽ हलइ  ओकर मुसकान एतना विश्वसनीय हलइ एतना बालसुलभ सरलहृदय बड़गर बड़गर करिया आँख एतना नरम हलइ एतना प्यारा हलइ कि ओकरा तरफ निहारके हम हमेशे विशेष प्रसन्नता अनुभव करऽ हलिअइ दुख आउ उदासी में राहत भी  हम ई बात बढ़ा चढ़ाके नयँ बोलऽ हिअइ  मातृभूमि में ओकर बड़का भइया ओकर बड़का भाय कुल पाँच गो हलइ दोसरका दू गो कोय फैक्टरी में काम करे गेले हल एक दिन ओकरा तलवार लेके घोड़ा पर चढ़े आउ कोय प्रकार के अभियान में साथ में जाय लगी औडर देलकइ  बड़का भाय लगी पहाड़ी लोग के परिवार में एतना बड़गो आदर रहऽ हइ कि ई लड़का खाली साहसे नयँ नयँ कर पइलकइ बल्कि ई पुछहूँ के बारे नयँ सोचलकइ कि आखिर ओकन्हीं के काहाँ रवाना होवे के हइ आउ ओकन्हिंयों बतावे के जरूरत नयँ समझलकइ  ओकन्हीं सब्भे डकैती करे लगी गेले हल रस्ता में अर्मेनिया के एगो धनाढ्य व्यापारी के घात लगाके लूट लेवे लगी  अइसीं होलइ ओकन्हीं मार्गरक्षी लोग के मार देलकइ अर्मेनियाई व्यापारी के गला रेत देलकइ आउ ओकर सब माल लूट लेलकइ  लेकिन मामला के पता चल गेलइ छोवो के गिरफ्तार कर लेल गेलइ मोकदमा चललइ दंड सुनावल गेलइ आउ कठोर श्रम खातिर साइबेरिया भेज देवल गेलइ  केवल दया जे कोर्ट अली पर कइलकइ ऊ हलइ दंड के कमती अवधि ओकरा चार साल लगी भेजल गेले हल  ओकर भइवन ओकरा बड़ी प्यार करऽ हलइ आउ ई प्यार भाय के प्यार से जादे बाप के प्यार हलइ  ऊ ओकन्हीं लगी निर्वासन में सांत्वना हलइ आउ ओकन्हीं जे साधारणतः उदास आउ दुखी रहऽ हलइ ओकरा तरफ देखके हमेशे मुसकुरा हलइ आउ जब ओकरा से बात करे लगऽ हलइ लेकिन ओकरा साथ बहुत कम बात करऽ हलइ मानूँ लगातार अभियो ओकरा बुतरू समझऽ हलइ जेकरा साथ कुच्छो गंभीर बात नयँ कइल जाय के चाही त कठोर चेहरा नरम पड़ जा हलइ आउ हम अंदाज लगावऽ हलिअइ कि ओकन्हीं ओकरा साथ कुछ तो मजेदार बात करब करऽ हइ लगभग बचकाना कम से कम ओकन्हीं हमेशे एक दोसरा पर नजर डालऽ हलइ आउ स्वाभाविक रूप से हँस्सऽ हलइ जब कभी ओकर जवाब सुन्नऽ हलइ  खुद तो ऊ ओकन्हीं साथ बोले लगी शुरू करे के हिम्मत लगभग नयँ जुटा सकऽ हलइ एतना हद तक ओकन्हीं लगी ओकर आदर हलइ  ई कल्पना करना कठिन हइ कि कइसे ई लड़का अपन जेल के जिनगी में हमेशे अपन हृदय के एतना नरम बनइले एतना कठोर निष्ठा विकसित कइले अइसन निष्कपटता सहानुभूति बनइले रक्खऽ हलइ आउ अशिष्टता आउ दुराचार से परे रहऽ हलइ  ओकर संपूर्ण स्पष्ट नरमी के बावजूद ई लेकिन शक्तिशाली आउ स्थितप्रज्ञ स्वभाव हलइ  हमरा ओकरा बारे निम्मन से बाद में पता चललइ  ऊ एगो पवित्र कुमारी कन्या नियन कुमार हलइ आउ कउनो कुरूप दोषदर्षी गंदा या असत्य उत्पीड़क हरक्कत जेल में ओकर आँख में क्रोधाग्नि प्रज्वलित करइ त ओकरा से ओकर चेहरा आउ अधिक सुंदर लगइ  लेकिन ऊ लड़ाय झगड़ा आउ गाली गलौज से बच्चऽ हलइ हलाँकि ऊ सामान्यतः अइसन लोग में नयँ हलइ जे केकरो से बिन दंडित होले खुद के अपमान सहते रहतइ आउ अपन रक्षा में खुद सक्षम हलइ  लेकिन ओकरा केकरो से झगड़ा उगड़ा नयँ हलइ ओकरा सब कोय प्यार आउ दुलार करऽ हलइ  शुरू शुरू में ऊ हमरा साथ शिष्ट व्यवहार करऽ हलइ  धीरे धीरे हम ओकरा साथ बातचीत करे लगलिअइ कुछ महिन्ना में ऊ रूसी भाषा में बात करे लगी सीख लेलकइ जे ओकर भइवन जेल के अपन पूरे जिनगी के दौरान नयँ कर पइलकइ  ऊ हमरा अत्यधिक बुद्धिमान लड़का प्रतीत होलइ अत्यधिक विनम्र आउ कोमल हलइ आउ जे अब तक बहुत कुछ तर्क वितर्क भी कर चुकले हल अर्थात् कोय विषय पर यथेष्ट तर्क प्रस्तुत करे में सक्षम हलइ  सामान्य रूप से हम पहिलहीं कहबइ हम अली के साधारण जीव से कहीं दूर समझऽ हिअइ आउ ओकरा साथ मोलकात के हम अपन जिनगी के सबसे उत्तम मोलकात के रूप में आद करऽ हइ  प्राकृतिक रूप से अइसनो व्यक्तित्व होवऽ हइ जे भगमान से एतना हद तक भगवत्कृपा प्राप्त कइले रहऽ हइ कि एगो अइसनो विचार कि ऊ कभी बदलके बत्तर हो जा सकऽ हइ तोहरा असंभव लगतो  ओकरा बारे तूँ हमेशे निफिकरी रहबहो  हमहूँ अली के बारे निश्चिंत हिअइ  काहाँ होतइ ऊ अभी एक तुरी हमरा जेल में काफी लम्मा समय गुजर गेला के बाद हम पटरा पर पड़ल हलिअइ आउ कुछ तो गंभीर बात सोच रहलिए हल  अली जे हमेशे काम में लीन आउ कठिन परिश्रम के प्रेमी हलइ अभी कोय काम में व्यस्त नयँ हलइ हलाँकि अभियो सुत्ते लगी जरी जल्दी हलइ  लेकिन ओकन्हीं लगी अपन मुस्लिम उत्सव के दिन हलइ आउ ओकन्हीं काम नयँ कर रहले हल  ऊ पड़ल हलइ अपन दुन्नु हाथ सिर के निच्चे रखले आउ ओहो कुछ तो सोच रहले हल  अचानक ऊ हमरा से पुछलकइ की बात हको तोहरा कुछ तकलीफ हको हम ओकरा दने उत्सुकता से देखलिअइ अली के ई तीव्र गति से कइल सीधा प्रश्न हमरा विचित्र लगलइ जे हमेशे नाजुक हमेशे स्पष्ट हमेशे दिल से बुधगर हलइ लेकिन ओकरा तरफ अधिक ध्यान से देखला पर हम ओकर चेहरा पर केतना विषाद कुछ स्मरण के कारण केतना यातना हलइ जे हम तुरते अनुभव कइलिअइ कि ओकर खुद के दिल बहुत भारी लग रहले ह आउ ठीक एहे पल में  हम ओकरा अपन अंदाज के बारे कह देलिअइ  ऊ एक उच्छ्वास लेलकइ आउ उदासी के साथ मुसकइलइ  हमरा ओकर मुसकान पसीन पड़ऽ हलइ जे हमेशे स्नेहमय आउ हार्दिक होवऽ हलइ  एकरा अलावे मुसकइते बखत ऊ दाँत के मोती के दूगो पंक्ति देखावऽ हलइ जेकर सौंदर्य से विश्व सुंदरी ईर्ष्या कर सकऽ हलइ  की अली तूँ वास्तव में अभी सोच रहलहीं होत कि तोहन्हीं हीं दागेस्तान में ई उत्सव कइसे मनावल जा रहले होत जरूर हुआँ बहुत अच्छा होवऽ होतउ हाँ ऊ हर्षावेश में उत्तर देलकइ आउ ओकर आँख चमक उठलइ  लेकिन तोहरा कइसे मालूम कि हम एकरा बारे सोच रहलिए ह हम कइसे नयँ जानबइ कि हुआँ जादे अच्छा होतइ हियाँ के बनिस्बत ओह ई तूँ काहे लगी बोलब करऽ हकहो शायद अभी तोहन्हीं हीं अभी केतना सुंदर फूल होतउ कइसन स्वर्ग ओ ओह बेहतर तूँ अभी आउ कुछ मत बोलऽ  ऊ बहुत चिंतित हो गेलइ  सुन अली तोरा बहिन हलउ हाँ हलइ  लेकिन एकरा से तोरा की शायद ऊ बहुत हसीन होतउ अगर तोरा से मिल्लऽ जुल्लऽ होतउ  हमरा नियन ऊ अइसन सुंदरी हइ कि पूरे दागेस्तान में सबसे बेहतर हइ  आह कइसन सुंदरी हइ हम्मर बहिन ओइसन तूँ कभियो नयँ देखलऽ होत हमर मइयो सुंदरी हलइ  आउ तोरा मइया मानऽ हलथुन आह तूँ की बोलऽ हो ऊ शायद अब तक हमर शोक में मर गेले होत  हम ओकर दुलरुआ बेटा हलिअइ  ऊ हमरा बहिनी से जादे सब्भे से जादे मानऽ हलइ ऊ आझ हमर सपना में अइलइ आउ हमरा लगी कन्ने लगलइ  ऊ चुप हो गेलइ आउ ई साँझ के आउ एक्को शब्द नयँ बोललइ  लेकिन तब से ऊ हरेक तुरी हमरा से बोले के कोशिश करइ हलाँकि खुद ऊ जे हमरा लगी नयँ मालूम काहे इज्जत के नजर से देखऽ हलइ कभियो हमरा साथ पहिले नयँ बोलइ  लेकिन ऊ बहुत खुश होवइ जब हम ओकरा संबोधित करिअइ  हम ओकरा काकेशिया के बारे पुछलिअइ ओकर पहिलौका जिनगी के बारे  ओकर भाय सब ओकर हमरा साथ बातचीत करे में बाधा नयँ डालऽ हलइ बल्कि ओकन्हीं के ई बात से खुशी होवऽ हलइ  ओकन्हीं ई देखके भी कि हम जादे आउ जादे अली के प्यार करऽ हिअइ हमरा साथ बहुद जादे स्नेहमय हो गेते गेलइ  अली काम में हमरा मदत करऽ हलइ यथासंभव ऊ बैरक में हमर सेवा करऽ हलइ आउ देखल जा सकऽ हलइ कि ओकरा बहुत खुशी होवइ जब बल्कि कुच्छो ऊ हमर काम हलका कर देइ आउ प्रसन्न कर देइ आउ प्रसन्न करे के ई प्रयास में कोय अपमान के बात चाहे कइसनो लाभ के चाह नयँ हलइ बल्कि हार्दिक मित्रतापूर्ण भावना हलइ जे ऊ अब हमरा से नयँ छिपावऽ हलइ  एकरा अलावे ओकरा हस्तशिल्प के बहुत क्षमता हलइ ऊ कपड़ा सीना निम्मन से सीख लेलकइ जुत्ता सीयऽ हलइ आउ बाद में जाके यथासंभव बढ़ईगिरी सीख लेलकइ  ओकर भइवन ओकर प्रशंसा करऽ हलइ आउ ओकरा पर गौरव अनुभव करऽ हलइ  सुन अली एक तुरी हम ओकरा कहलिअइ काहे नयँ तूँ रूसी पढ़े लिक्खे लगी सीख लेइँ तूँ जानऽ हीं ई केतना तोरा हियाँ साइबेरिया में बाद में काम आ सकऽ हउ हम तो बहुत चाहऽ हूँ  लेकिन केकरा से सिक्खूँ की हियाँ कम पढ़ल लिक्खल लोग हइ तूँ चाहऽ हीं कि हम तोरा पढ़इअउ आह पढ़ावऽ मेहरबानी करके आउ ऊ पटरा पर उठके बइठ गेलइ आउ प्रार्थना के रूप में अपन हाथ जोड़ लेलकइ हमरा दने देखते  हमन्हीं दोसरे साँझ से काम में लग गेते गेलिअइ  हमरा पास नवविधान के रूसी अनुवाद हलइ एकमात्र पुस्तक जेकरा पर जेल में प्रतिबंध नयँ हलइ  बिन कोय वर्णमाला के एक्के पुस्तक के आधार पर अली कुछ सप्ताह में उत्तम ढंग से पढ़े लगी सीख लेलकइ  तीन महिन्ना में ऊ पुस्तकीय भाषा बिलकुल समझे लगलइ  ऊ गरमजोशी के साथ आउ उत्साह से सिक्खऽ हलइ  एक दिन हमन्हीं दुन्नु ईसा मसीह के पर्वत प्रवचन पूरा पढ़ गेते गेलिअइ  हम नोटिस कइलिअइ कि ओकरा में कुछ जगह पर ऊ मानूँ विशेष भावना के साथ पढ़ रहले ह  हम ओकरा पुछलिअइ कि जे कुछ ऊ पढ़ रहले ह की ओकरा पसीन पड़ऽ हइ  ऊ तेजी से हमरा दने देखलकइ आउ ओकर चेहरा पर रंगत आ गेलइ  ओ हाँ ऊ जवाब देलकइ हाँ ईसा एगो पवित्र पैगंबर हलथिन ईसा भगमान के वचन बोलऽ हलथिन  केतना निम्मन हइ तोरा सबसे निम्मन कउची लगऽ हउ जाहाँ ऊ बोलऽ हथिन क्षमा कर प्रेम कर दोसर के दिल के मत दुखाव आउ अपन दुश्मनो से प्रेम कर  आह ऊ केतना निम्मन बोलऽ हथिन ऊ अपन भइवन तरफ मुड़लइ जे हमन्हीं के बातचीत सुन रहते गेले हल आउ गरमजोशी के साथ ओकन्हीं साथ कुछ तो बोले लगलइ  ओकन्हीं देर तक आउ गंभीरतापूर्वक आपस में बोलते रहलइ आउ स्वीकारात्मक ढंग से सिर हिलइते रहलइ  फेर उच्च अनुकूल प्रवृत्ति के साथ अर्थात् विशुद्ध मुस्लिम मुसकान के साथ जे हम एतना पसीन करऽ हिअइ आउ विशेष रूप से ई मुसकान के अहमियत के पसीन करऽ हिअइ हमरा तरफ मुड़लइ आउ पुष्टि कइलकइ कि ईसा भगमान के एगो पैगंबर हलथिन कि ऊ महान चमत्कार कइलथिन कि ऊ मट्टी के पक्षी बनइलथिन ओकरा तरफ फूँक मालथिन आउ ऊ उड़ गेलइ कि ई बात ओकन्हीं के किताब में लिक्खल हइ  ई बोलते बखत ओकन्हीं पूरा तरह से निश्चिंत हलइ कि ईसा के प्रशंसा करके ओकन्हीं हमरा बड़गो खुशी देतइ आउ अली तो ई बात से पूरा खुश हलइ कि ओकर भइवन फैसला कर लेते गेले हल आउ चाहऽ हलइ कि हमरा अइसन खुशी मिल्लइ  लेखन काम भी अत्यधिक सफल होलइ  अली कागज मँगवइलकइ आउ हमर पइसा से ऊ खरीदे नयँ देलकइ कलम स्याही आउ कोय दू महिन्ना में ऊ उत्तम रीति से लिक्खे लगी सीख लेलकइ  एकरा से ओकर भइवनो के हैरत हो गेलइ  ओकन्हीं के शान आउ खुशी के कोय हद नयँ रहलइ  ओकन्हीं के समझ में नयँ आ रहले हल कि हमरा लगी कृतज्ञता कइसे व्यक्त करइ  काम के दौरान अगर हमन्हीं के साथ में काम करे के अवसर मिल्लइ त ओकन्हीं लगातार हमरा मदत करते जा हलइ आउ एकरा ओकन्हीं अपन सौभाग्य समझऽ हलइ  हमरा तो अली के बारे बतावे के जरूरत नयँ  ऊ हमरा मानऽ हलइ शायद ओइसीं जइसे अपन भइवन के  हम ऊ दिन कभियो नयँ भुलइबइ जब ऊ जेल से छुटलइ  ऊ हमरा बैरक के पीछू ले गेलइ आउ हमर कन्हा से लिपट गेलइ आउ कन्ने लगलइ  पहिले कभियो ऊ हमरा चुंबन नयँ लेलके हल आउ न कनले हल  तूँ हमरा लगी एतना कइलऽ एतना कइलऽ ऊ बोललइ कि हमर मइयो बाउ हमरा लगी एतना नयँ कर पइता हल तूँ हमरा अदमी बनइलइ भगमान तोरा एकर बदला देथुन आउ हम तोरा कभियो नयँ भुलइबो अभी काहाँ काहाँ होत हमर प्यारा दुलारा दुलारा अली चेर्केस के अलावे हमन्हीं के बैरक में पोलिस्तानी लोग के एगो पूरा दल हलइ जे बिलकुल अलग थलग परिवार हलइ आउ लगभग दोसर कैदी लोग से हिल्लऽ मिल्लऽ नयँ हलइ  हम पहिलहीं उल्लेख कर चुकलिए ह कि अपन एकाकीपन के कारण रूसी कैदी के प्रति अपन घृणा के कारण ओकन्हीं सब कोय के घृणा के पात्र हलइ  ई सब क्लांत रोगी शख्स हलइ कुल मिलाके छो अदमी  ओकन्हीं में से कुछ शिक्षित हलइ ओकन्हीं के बारे हम विशेष रूप से विस्तार से बाद में वर्णन करबइ  ओकन्हिंएँ हियाँ से हम अपन जेल के जिनगी के बाद के साल में कुछ पुस्तक प्राप्त करऽ हलिअइ  पहिला पुस्तक जे हम पूरा पढ़ गेलिअइ हमरा पर गहरा विचित्र आउ विशेष प्रभाव डललकइ  ई सब प्रभाव के बारे हम कभी विशेष रूप से उल्लेख करबइ  हमरा लगी ओकन्हीं बहुत दिलचस्प हलइ आउ हमरा ई बात के पक्का विश्वास हइ कि कइएक लोग लगी ओकन्हीं बिलकुल अबोधगम्य रहतइ  बिन अनुभव कइले कुछ चीज के मामले में अपन राय देना संभव नयँ  एक बात कहबइ कि मानसिक कष्ट सब्भे शारीरिक यातना से अधिक कष्टकारी होवऽ हइ  सामान्य लोग सश्रम कारावास में आवे वला खुद के अपन समाज माहौल में पावऽ हइ हियाँ तक कि शायद आउ अधिक विकसित में  ऊ वस्तुतः बहुत कुछ खो दे हइ मातृभूमि परिवार सब कुछ लेकिन माहौल ओहे रहऽ हइ  ओइसन शिक्षित व्यक्ति जेकरा कानूनन सामान्य व्यक्ति जइसन दंड मिल्लऽ हइ अकसर ओकरा से कहीं अधिक खोवऽ हइ  ओकरा अपन सब जरूरत सब्भे आदत के गला घोंट देवे पड़ऽ हइ ओकरा अइसन माहौल में रहे पड़ऽ हइ जे ओकरा लगी काफी नयँ होवऽ हइ ओकरा भिन्न हावा में साँस लेवे पड़ऽ हइ ऊ पानी में से बालू पर काढ़ल मछली नियन होवऽ हइ  आउ अकसर कानून के नजर में समझल जाल सब लगी समान दंड ओकरा लगी दस गुना कष्टकारी होवऽ हइ  ई सत्य हइ अगर मामला खाली भौतिक सुख के आदत से भी संबंधित समझल जाय जेकर बलिदान देवे पड़ऽ हइ  लेकिन पोलिस्तानी सब के एगो खास पूरा दल हलइ  ओकन्हीं कुल सात गो हलइ आउ ओकन्हीं एक साथ हलइ  हमन्हीं के बैरक के सब्भे कैदी में से ओकन्हीं खाली एगो यहूदी के पसीन करऽ हलइ आउ शायद खाली ई वजह से कि ऊ ओकन्हीं के मनोरंजन करऽ हलइ  लेकिन हमन्हीं के यहूदी के दोसरो कैदी सब पसीन करऽ हलइ हलाँकि निश्चित रूप से बिन कोय अपवाद के सब कोय ओकरा पर हँस्सऽ हलइ  हमन्हीं बीच ओहे एगो यहूदी हलइ आउ अभियो ओकरा बारे आद पड़ला पर हमरा हँस्सी बर जा हइ  हरेक तुरी जब कभी हम ओकरा तरफ देखऽ हलिअइ हमरा हमेशे रूसी लेखक गोगल के उपन्यास तरास बुल्बा के पात्र यहूदी यांकेल के आद पड़ जा हलइ जे कपड़ा बदलके रात में अपन यहूदी पत्नी के साथ साथ एक प्रकार के अलमारी में सुत्ते के तैयारी करऽ हलइ त ऊ बिलकुल चूजा नियन लगऽ हलइ  इसाय फ़ोमिच हमन्हीं के यहूदी बिलकुल पंख नोचल मुर्गी जइसन लगऽ हलइ ठीक ओतने मिलते जुलते जइसन दू गो पानी के बून आपस में एक जइसन लगऽ हइ  ई अदमी वइसगर हो चुकले हल उमर लगभग पचास साल नटगर कद आउ दुर्बल काठी के धूर्त आउ साथे साथ पक्का मूरख  ऊ ढीठ आउ घमंडी आउ साथे साथ कायर हलइ  ओकर पूरे देह पर झुर्री पड़ल हलइ आउ ओकर निरार आउ गाल पर छाप लगल हलइ जे ओकरा लगी गरगज टिकठी फाँसी के तख्ता लगी निश्चय के प्रतीक हलइ  हमरा कइसूँ समझ में नयँ अइलइ कि ऊ कइसे साठ फटका कोड़ा के मार सहन कर लेलके हल  ऊ हत्या के अभियोग पर अइले हल  ऊ एगो रसीद नुकाके रखले हलइ जे ओकरा टिकठी के ठीक बाद यहूदी लोग के मदद से एगो डाक्टर से मिलले हल  ई रसीद के मोताबिक ओइसन मलहम प्राप्त कइल जा सकऽ हलइ जेकरा से दू सप्ताह में सब तरह के छाप दाग निकल जा सकले हल  ऊ जेल में एकर प्रयोग करे के हिम्मत नयँ कइलकइ आउ अपन बीस साल के दंड के अवधि पूरा करे के इंतजार कर रहले हल जेकर बाद साइबेरिया में आवासन पर बाहर निकसला पर पक्का ई रसीद के प्रयोग करे के इरादा कइले हलइ  नयँ तो शादी करना असंभव होत एक तुरी हमरा ऊ बतइलकइ आउ हम पक्का शादी करे लगी चाहऽ हूँ  हमन्हीं दुन्नु बड़गर दोस्त हलिअइ  ऊ हमेशे अत्युत्तम मनोदशा में रहऽ हलइ  जेल में ओकर जिनगी सहज हलइ ऊ पेशा से जौहरी हलइ ओकरा शहर से काम बहुत मिलते रहऽ हलइ जाहाँ कोय जौहरी नयँ हलइ आउ ई तरह ऊ कठोर श्रम से बच जा हलइ  जाहिर हइ कि साथे साथ ऊ सूदखोर हलइ आउ सूद पर आउ गिरवी पर समुच्चे जेल के कैदी सब के पइसा दे हलइ  ऊ हमरा से पहिले अइले हल आउ एक पोलिस्तानी ओकर जेल में आगमन के बारे विस्तार से बतइलकइ  ई बहुत मनोरंजक कहानी हइ जे हम बाद में कहबइ इसाय फ़ोमिच के बारे हम एक तुरी से जादहीं चर्चा करबइ  बाकी लोग हमन्हीं के बैरक में हलइ चार गो प्राचीन आस्था वला बुजुर्ग आउ धर्मग्रंथ के गहरा अध्ययन कइले जेकन्हीं बीच एगो बुजुर्ग स्तारोदुब्ये बस्ती से हलइ दू तीन गो लघु रूसी अर्थात् यूक्रेनी उदास लोग एगो नौजवान कैदी दुब्बर पातर चेहरा वला तेइस बरिस के जे आठ लोग के हत्या कर चुकले हल नकली सिक्का बनावे वला के एक दल जे हमन्हीं के समुच्चे बैरक के मन बहलावऽ हलइ आउ आखिर कुछ उदास आउ खिन्न व्यक्तित्व सिर मूँड़ल आउ बदसूरत अल्पभाषी आउ ईर्ष्यालु अपन चारो बगली सबके नाक भौं सिकोड़ले नफरत के नजर से देखे वला आउ आगू कइएक बरिस तक ओइसीं देखे त्योरी चढ़ावे चुप रहे आउ नफरत करे के इरादा कइले अपन कठोर सश्रम कारावास के पूरे अवधि तक  ई सब कुछ हमर नयका जिनगी के ऊ पहिला आनंदहीन साँझ में हमरा सामने खाली कौंधले हल कौंधले हल धुआँ आउ दीपक के कारिख के बीच गारी गल्लम आउ अनिर्वचनीय निर्लज्जता के बीच बदबूदार हावा में बेड़ी के झनझनाहट में अभिशप्त आउ निर्लज्ज ठहाका के बीच  हम खाली पटरा पर पड़ गेलूँ अपन पोशाक के सिर के निच्चे रखके अभियो हमरा हीं तकिया नयँ हल भेड़ के खाल के कोट से देह झाँक लेलूँ लेकिन देर रात तक नीन नयँ आल हलाँकि ई पहिला दिन के सब दैत्याकार आउ अप्रत्याशित प्रभाव से हम पूरा थक्कल माँदल आउ चूर चूर होल हलूँ  लेकिन हमर नयका जिनगी अभी शुरू हो रहल हल  बहुत कुछ अभियो हमरा आगू इंतजार कर रहल हल जेकरा बारे हम कभी सोचवो नयँ कइलूँ हल जेकर हम पहिले से अंदाजो नयँ लगा पइलूँ हल सूची पिछला अगला 