अपराध आउ दंड भाग अध्याय आ अगर तलाशी हो चुकले होत तब अगर ओकन्हीं ठीक अपने हियाँ मिल्ले तब लेकिन अइकी ओकर कमरा हइ  कुछ नयँ आउ कोय नयँ कोय नयँ हुलकले हल  नस्तास्या भी कोय चीज के हाथ नयँ लगइलके हल  लेकिन हे भगमान कइसे ऊ कुछ समय पहिले ई सब चीज के ई भुड़वा में छोड़ सकले हल ऊ भुड़वा तरफ लपकके गेलइ देवाल के कागज के निच्चे हाथ घुसइलकइ आउ समान सब निकासे आउ ओकरा से धोकड़ियन भरे लगलइ  कुल मिलाके आठ गो हलइ दू गो छोटगर छोटगर डिबिया जेकरा में कनबाली आउ अइसने तरह के चीज हलइ ऊ ठीक से नयँ देखलकइ बाद में चार गो छोटगर मराको चमड़ा के केस हलइ  एगो चेन अखबार के कागज में अइसीं लपटल हलइ  आउ कुछ अखबार के कागज में हलइ शायद कोय मेडल ऊ सब कुछ अलग अलग धोकड़ी में रखलकइ ओवरकोट में आउ पतलून के बाकी बच्चल दहिना धोकड़ी में ई प्रयास करते कि लोग के नजर कम से कम पड़े  समान सब के साथ साथ ऊ बटुआ भी रख लेलकइ  फेर कमरा से बाहर निकस गेलइ अबकी ओकरा बिलकुल खुल्ला छोड़के भी  ऊ तेजी से आउ दृढ़तापूर्वक जा रहले हल आउ हलाँकि ऊ खुद के बिलकुल टुट्टल महसूस कर रहले हल लेकिन चेतना ओकर साथ हलइ  ओकरा पीछा कइल जाय के डर सता रहले हल डर रहले हल कि आधा घंटा में पनरह मिनट में शायद ओकरा पे नजर रक्खे खातिर औडर निकस जइतइ मतलब जइसे भी हो सके समय के पहिले सब्भे सबूत छिपा देवे के चाही हल  सब कुछ निपटा लेवे के चाही हल जब तक कुच्छो ताकत बच्चल हलइ आउ कइसूँ अकल काम कर रहले हल लेकिन जाय काहाँ ई बहुत पहिलहीं तय कइल जा चुकले हल सब कुछ नहर में फेंक देवे के चाही आउ सब्भे सबूत पानी में आउ खिस्सा खतम  अइसन फैसला ऊ रतिये के कर चुकले हल सरसाम में ऊ क्षण में जब ओकरा ई आद पड़लइ कइएक तुरी ऊ उठके चल पड़े के प्रयास कइलकइ जल्दी से जेतना जल्दी हो सके सब कुछ फेंक देवे के चाही  लेकिन फेंक देना बहुत मोसकिल साबित होलइ  ऊ आधा घंटा तक आउ शायद कुछ जादहीं समय तक एकतेरीनिन्स्की नहर के किनारे घूमते रहलइ आउ कइएक तुरी नहर में जाय वला सीढ़ी तरफ नजर डललकइ जाहाँ जाहाँ ओकरा ई मिललइ  लेकिन ऊ अपन इरादा के पूरा करे के बात सोचियो नयँ सकऽ हलइ या तो सिड़हिया के छोर पे बेड़ा खड़ी रहऽ हलइ आउ ओकरा पर धोबिनियन कपड़ा धोते रहऽ हलइ नयँ तो नाव खड़ी रहऽ हलइ आउ सगरो लोग के झुंड अइसीं मँड़रइते रहऽ हलइ एकरा अलावे किनारा पर से कहीं से भी सगरो बगल से ओकरा देखल आउ ऊ नजर में आ सकऽ हलइ ई बात आशंका पैदा कर सकऽ हलइ कि एगो अदमी खास उद्देश्य से निच्चे उतरलइ रुकलइ आउ कुछ तो पनियाँ में फेंकब करऽ हइ  आउ अगर डिबिया डुब्बे नयँ बल्कि उपलाय लगे तब हाँ बिलकुल एहे बात हइ  कोय भी देखतइ  आउ अइसूँ ओकरा तरफ सब कोय अइसीं देखब करऽ हइ रस्ता में मिलला पर ओकरा तरफ एकटक निहारऽ हइ जइसे ओकन्हीं के खाली ओकरे से काम रहइ  अइसन काहे हइ आउ कि हमरा शायद अइसन लगऽ हइ ऊ सोचलकइ  आखिरकार ओकर दिमाग में अइलइ कि की नेवा नद्दी पर कहीं जाना बेहतर नयँ होत हुआँ तो लोग कम होत आउ देखवो नयँ करत आउ प्रत्येक परिस्थिति में अधिक सुविधाजनक होत आउ सबसे बड़गर बात हियाँ के जगहियन के अपेक्षा अधिक दूर होत  आउ अचानक ओकरा अचरज होलइ कइसे ऊ पूरे आधा घंटा चिंता फिकिर में घूमते रहलइ आउ ओहो खतरनाक जगह पे आउ एकरा बारे पहिले सोचियो नयँ सकलइ आउ खाली पीली पूरे आधा घंटा विवेकहीन काम में बरबाद कर देलकइ आउ अइसन काम जेकर निर्णय नीन में सरसाम में कइल गेले हल ऊ नितान्त अन्यमनस्क आउ भुलक्कड़ होल जा रहले हल आउ ऊ एकरा से वाकिफ हलइ  दृढ़संकल्प होके ओकरा जल्दी करे के चाही हल ऊ व॰ प्रोस्पेक्त राजपथ होते नेवा नद्दी तरफ रवाना होलइ लेकिन रस्ता में ओकर दिमाग में अचानक विचार अइलइ नेवा में काहे पानी में काहे की कहीं बहुत दूर जाना बेहतर नयँ होत फेर चाहे टापू तरफ आउ हुआँ कहीं एकान्त जगह में जंगल में कोय झाड़ी के निच्चे सब कुछ गड़ देल जाय आउ पछान खातिर पेड़ में कोय निशान लगा देवल जाय हलाँकि ऊ महसूस कर रहले हल कि अभी तो ऊ सब कुछ साफ साफ आउ सही ढंग से विचार करे के स्थिति में नयँ हइ लेकिन ई विचार ओकरा त्रुटिहीन प्रतीत होलइ  लेकिन ओकरा किस्मत में टापू पर भी जायके नयँ बद्दल हलइ आउ होलइ कुछ दोसरे व॰ प्रोस्पेक्त से बाहर चौक पर अइला पर ऊ अचानक बामा तरफ प्रवेशद्वार देखलकइ जे सपाट देवार से घेरल अहाता में जा हलइ  दहिना तरफ फाटक से लगले चौमंजिला घर के बिन पोतल देवार अहाता में दूर तक चल गेले हल  बामा तरफ फाटक से लगलहीं आउ सपाट देवार के समानान्तर लकड़ी के एगो छरदेवारी कोय बीस कदम अहाता में जाके अचानक बामे मुड़ गेले हल  ई एगो घेरल घारल सपाट जगह हलइ जाहाँ कइएक तरह के समान पड़ल हलइ  दूर अहाता में छरदेवारी के पीछू से नीचगर छतवला कारिख लगल पत्थल के शेड के कोना देखाय दे रहले हल जे शायद कउनो प्रकार के मरम्मत के काम वला करखाना वर्कशॉप के हिस्सा हलइ  हियाँ पर शायद कोय गाड़ी बनावे वला चाहे फिटर के दोकान हलइ चाहे एहे प्रकार के आउ कोय चीज सगरो लगभग फाटक के शुरुए से कोयला के बहुत सारा चूरा से कार कार होल हलइ  हिएँ कहीं फेंकके चल जायके चाही अचानक ओकर दिमाग में ई विचार अइलइ  अहाता के अन्दर केकरो नयँ देखके ऊ फाटक से अन्दर घुसलइ आउ देखलकइ कि फटकवा के बिलकुल नगीचे छरदेवारी के बाद सटले नाली गटर हलइ जइसन कि अकसर ओइसन घरवन में बनावल जा हइ जाहाँ बहुत सारा फैक्टरी के मजदूर सहकारी समिति के लोग कोचवान लोग वगैरह वगैरह रहऽ हइ आउ नाली के उपरे ओज्जी छरदेवारी पर खल्ली से अइसन परिस्थिति में हमेशे के तरह लिक्खल हलइ हियाँ गाड़ी छकड़ा खड़ी करे के सख्त मनाही हइ  मतलब ई तो आउ अच्छे बात हलइ कि केकरो शक नयँ होतइ कि अन्दर गेलइ आउ हुआँ अटक गेलइ  हियाँ सब कुछ एक्के तुरी कहीं ढेर पे फेंकके निकस जाम एक तुरी आउ चारो तरफ नजर दौड़ाके ऊ अपन हाथ जेभी में घुसा चुकले हल कि अचानक फाटक आउ नाली के बीच में जेकर दूरी कोय एक अर्शीन फुट इंच हलइ ठीक देवाल के बाहरी हिस्सा में ओकर नजर एगो बड़का गो अनगढ़ पत्थल पर गेलइ जेकर भार शायद कोय डेढ़ पूद किलोग्राम होतइ आउ जे रोड के पत्थल के देवाल से सीधे सटले पड़ल हलइ  ई देवाल के पीछू में सड़क फुटपाथ हलइ राहगीर सब के जे हमेशे अधिक संख्या में रहऽ हलइ एद्धिर ओद्धिर चले फिरे के अवाज सुनाय दे रहले हल लेकिन फाटक के पीछू में ओकरा कोय नयँ देख सकऽ हलइ जब तक कि रोड से कहीं कोय अन्दर नयँ आ जाय लेकिन जे होवे के बहुत कुछ संभावना हलइ ओहे से जल्दी करना जरूरी हलइ  ऊ पथलवा तरफ झुकलइ ओकर उपरला हिस्सा के दुन्नु हाथ से कसके पकड़लकइ पूरा जोर लगइलकइ आउ पथलवा के पलट देलकइ  पथलवा के निच्चे एगो छोटगर गड्ढा बन गेले हल अपन जेभी में रक्खल सब्भे समान ऊ ओकरा में फेंके लगलइ  बटुआ सबसे उपरे पड़लइ तइयो गढवा में आउ जगह बच्चल हलइ  बाद में ऊ फेर से पथलवा के पकड़लकइ एक्के झटका में ओकरा उलटके पहिले जइसन हालत में कर देलकइ आउ ऊ जब सीधा खड़ी होलइ त ओकरा पथलवा थोड़े सन उँचगर देखाय देलकइ  लेकिन ऊ जमीन के मट्टी खुरचके गोड़वा से ओकरा पथलवा के किनरवन में दाब देलकइ  अब कुछ नयँ देखाय दे हलइ  तब ऊ बाहर निकसलइ आउ चौक तरफ रवाना होलइ  फेर से क्षण भर में ओकरा पर बहुत गहरा लगभग असहनीय प्रसन्नता हावी हो गेलइ जइसन कि हाल में थाना में होले हल  सारा सबूत दफन हो गेलइ आउ केक्कर केक्कर दिमाग में ई पत्थल के निच्चे खोजे के विचार अइतइ ऊ हुआँ पर शायद जब से घर बनले ह तब से पड़ल हकइ आउ ओतने समय तक आउ पड़ल रहतइ  आउ अगर खोजियो लेल गेलइ त हमरा बारे के सोचतइ सब खिस्सा खतम कोय सबूत नयँ आउ ऊ हँस पड़लइ  हाँ ओकरा बाद में आद पड़लइ कि ओकरा मने मन महीन सन बिन अवाज कइल लमगर हँसी अइले हल आउ लगातार हँसते रहले हल लगातार हँसते रहले हल जब ऊ चौक पार कर रहले हल  लेकिन जब ऊ के॰ बुलवार वृक्षवीथि में घुसलइ जाहाँ परसुन ओकरा ऊ लड़की से भेंट होले हल त ओकर हँस्सी अचानक चल गेलइ  दोसर विचार ओकर दिमाग में सरके लगलइ  अचानक ओकरा अइसनो लगलइ कि ओकरा ऊ बेंच के सामने से गुजरते अब घिन बरतइ जेकरा पर ऊ लड़किया के चल गेला के बाद तखनी बइठल सोच रहले हल आउ ऊ मोछैल से फेर भेंट करना भी बहुत भारी पड़तइ जेकरा ऊ बखत बीस कोपेक देलके हल भाड़ में जाय ऊ ऊ अन्यमनस्क स्थिति में आउ द्वेषपूर्वक चारो बगली नजर डालते जा रहले हल  ओकर सब विचार कउनो एक्के मुख्य बिन्दु पर चक्कर काट रहले हल आउ ऊ खुद अनुभव कर रहले हल कि ई वास्तव में ओइसन मुख्य बिन्दुए हइ कि अब ठीक अभिये आमने सामने ई एक्के मुख्य बिन्दु पर अटकल हइ कि ई दू महिन्ना के बाद पहिलहीं तुरी के बात हइ  आ भाड़ में जाय ई सब ऊ अचानक अपार द्वेष के दौरा में सोचलकइ  अच्छऽ अगर शुरू हो गेलइ त शुरू हो गेलइ भाड़ में जाय ऊ आउ नयका जिनगी हे भगमान कइसन बेवकूफी हइ ई आउ केतना झूठ बोललूँ आउ नीच हरक्कत कइलूँ आझ कुछ समय पहिले कइसन घिनौनापन से तलवा चटलूँ आउ खोशामद कइलूँ ऊ बेहद कमीना इल्या पित्रोविच के जबकि ई सब बकवास हइ हम थुक्कऽ ही ओकन्हीं पर सब्भे पर आउ ई बात पर कि हम तलवा चटलूँ आउ खोशामद कइलूँ बात बिलकुल ऊ नयँ बात बिलकुल ऊ नयँ अचानक ऊ रुक गेलइ एगो नाया बिलकुल अप्रत्याशित आउ बेहद सीधा सादा प्रश्न अचानक ओकरा एक झटका में पटक देलकइ आउ कड़वाहट भरल अचरज में पाड़ देलकइ अगर वास्तव में ई सब कुछ सोच विचारके कइल जइतो हल न कि मूर्खतावश अगर तोर वास्तव में कोय निश्चित आउ पक्का लक्ष्य होतो हल त कइसे तूँ अभी तक बटुआ के जाँचो नयँ कइलँऽ आउ ई जानवो नयँ करँऽ हँ कि तोरा की मिललउ आउ काहे लगी सब तकलीफ उठइलँऽ आउ अइसन नीच गन्दा गर्हित काम जान बूझके कइलँऽ आउ वस्तुतः तूँ अभी ओकरा पानी में फेंक देवे ल चाहऽ हलँऽ ई बटुआ के साथ साथ आउ सब्भे समान जे सब के तूँ अभी तक देखवो नयँ कइलँऽ हँ अइसन काहे हाँ एहे बात हलइ सब कुछ अइसीं हलइ  ऊ तो बल्कि एकरा बारे पहिलहूँ जानऽ हलइ आउ ओकरा लगी ई नाया बिलकुल नयँ हइ आउ जब रात में सब कुछ के पानी में फेंक देवे के फैसला कइल गेलइ त ई सब फैसला बिन कउनो संकोच आउ एतराज के कइल गेलइ लेकिन अइसे मानूँ अइसीं वास्तव में होतइ मानूँ आउ दोसरा कोय तरह से होना असंभव हइ हाँ ऊ ई सब कुछ जानऽ हलइ आउ ओकरा सब आद हलइ वास्तव में करीब करीब कल्हींएँ अइसन फैसला कइल गेले हल ठीक ओहे क्षण जब ऊ सन्दूक पे बइठल हलइ आउ ओकरा से केस बक्सा निकासब करऽ हलइ बिलकुल एहे बात हलइ ई बात ई कारण हइ कि हम बेमार हकूँ आखिरकार ऊ उदास मन से फैसला कइलकइ  हम खुद्दे अपना के तकलीफ देलूँ आउ सतइलूँ आउ खुद नयँ जानऽ हूँ कि की कर रहलूँ हँ कल्हे आउ परसुन आउ ई सब्भे समय खुद के सतइलूँ हम चंगा हो जाम आउ खुद के नयँ सताम लेकिन अगर हम बिलकुल ठीक नयँ होवूँ तब हे भगमान ई सब से हम केतना तंग हो चुकलूँ हँ ऊ बिन रुके चलल जाब करऽ हलइ  ओकरा कइसूँ ध्यान हटावे के बहुत मन कर रहले हल लेकिन ओकरा समझ में नयँ आ रहले हल कि ऊ की करे चाहे की काम के हाथ लगावे  एगो नाया दुर्निवार संवेदना लगभग हरेक क्षण ओकरा जादे आउ जादे शिकंजा में कस रहले हल ई संवेदना एक प्रकार से असीम सामने आल आउ चारो तरफ से घिरल सब्भे से लगभग भौतिक अरुचि जिद्दी द्वेषी घिनौना हलइ  जेकरा से भी भेंट होवऽ हलइ ऊ सब्भे ओकरा खराब लगऽ हलइ ओकन्हीं के चेहरा चाल ढाल हाव भाव सब घिनौना लगऽ हलइ  शायद ऊ केकरो पर बस थूक देते हल चाहे दाँती कट लेते हल अगर ओकरा से कोय बोलते हल ऊ अचानक रुक गेलइ जब ऊ बाहर निकसके वसिल्येव्स्की टापू पर पुल के नगीच छोटकी नेवा नद्दी के किनारे अइलइ  अइकी हियाँ ऊ रहऽ हइ ई घरवा में ऊ सोचलकइ  अरे ई की ई तो लगऽ हइ कि हम बिलकुल रज़ुमिख़िन के पास पहुँच गेलिअइ फेर से ओहे खिस्सा जइसन कि तखने लेकिन तइयो बहुत दिलचस्प हइ खुद हम हियाँ अइलिअइ कि बस खाली हम चलते चलते हियाँ पहुँच गेलिअइ खैर बात एक्के हइ हम कहलूँ हल परसुन कि बाद में हम दोसर दिन ओकरा हीं जाम खैर एकरा में की रक्खल हइ जइबइ जइसे कि हम अभी जाइए नयँ सकऽ हिअइ ऊ उपरे चढ़के रज़ुमिख़िन के पास पचमा मंजिल पर गेलइ  ऊ घरवे पर हलइ अपन दड़बा में आउ अभी व्यस्त हलइ लिख रहले हल आउ खुद्दे दरवाजा खोललकइ  चार महिन्ना से ओकन्हीं के आपस में मिलना नयँ होले हल  रज़ुमिख़िन अपन चिथड़ा होल ड्रेसिंग गाउन में बइठल हलइ नंगे पैर में चप्पल डालले बाल बिखरल बिन दाढ़ी बनइले आउ बिन नहइले धोले  ओकर चेहरा पर अचरज देखाय पड़ रहले हल  अरे तूँ ऊ चिल्लइलइ अन्दर घुस्सल साथी के आपादमस्तक देखते फेर थोड़े देर चुप रहलइ आउ सीटी बजइलकइ  की एक्के तुरी एतना खराब हालत हकउ अरे भाय तूँ तो हमरो मात दे देलँऽ ऊ आगे बोललइ रस्कोलनिकोव के चिथड़ा पोशाक देखते  अरे बइठ तो जो थक्कल माँदल होतँऽ आउ जब ऊ मोमजामा मढ़ल तुर्की सोफा पर लुढ़क गेलइ जे ओकर अप्पन वला से भी जादे खराब हलइ रज़ुमिख़िन अचानक समझ गेलइ कि ओकर अतिथि तो बेमार हइ  अरे तूँ तो गम्भीर रूप से बेमार हकँऽ तूँ जानऽ हँ ऊ ओकर नब्ज चेक करे लगलइ रस्कोलनिकोव अपन हथवा घींच लेलकइ  जरूरत नयँ ऊ बोललइ हम अइलिअउ बात ई हइ हमरा पास टीसनी के काम बिलकुल नयँ हमर इच्छा हलइ बल्कि ई कि हमरा कोय टीसनी के काम बिलकुल नयँ चाही आ तूँ जानऽ हँ कि की बात हउ तोरा वास्तव में सरसाम हो गेलो ह ओकरा लगातार गौर से देख रहल रज़ुमिख़िन बोललइ  नयँ हमरा सरसाम नयँ हके रस्कोलनिकोव सोफा पर से उठ खड़ी होलइ  रज़ुमिख़िन के फ्लैट तरफ ज़ीना चढ़ते ऊ ई शायद नयँ सोचलके हल कि ओकरा साथ आमना सामनी हो जइतइ  अब तो एक क्षण में अपन अनुभव से ऊ अन्दाज लगा लेलकइ कि अभी ऊ दुनियाँ भर में केकरो से चाहे ऊ कोय रहे आमने सामने होवे के हालत में नयँ हइ  ओकर पित्त खौले लगलइ  ऊ जइसीं रज़ुमिख़िन के दहलीज पार कइलकइ तखनिएँ से ओकरा गोस्सा से लगभग दम घुट्टे लगलइ  अलविदा अचानक ऊ बोललइ आउ दरवाजा तरफ बढ़लइ  अरे ठहर ठहर तूँ भी अजीब अदमी हकँऽ नयँ जरूरत नयँ अपन हाथ दोबारा छोड़इते ऊ दोहरइलकइ  अरे त तूँ अइलँऽ हल काहे लगी तोर माथा के पेंच ढीला तो नयँ हो गेलो ह अरे देख ई तो सरासर हमर अपमान हकउ  हम अइसे नयँ जाय देबउ  अच्छऽ त सुन हम तोरा भिर अइलिअउ काहेकि तोरा छोड़के आउ केकरो नयँ जानऽ हूँ जे हमरा मदत कर सके शुरुआत करे में काहेकि ऊ सब में सबसे अच्छा मतलब बुद्धिमान हकहीं आउ न्याय कर सकऽ हीं लेकिन अब जे हम देखऽ ही त लगऽ हके कि हमरा कुच्छो नयँ चाही सुनऽ हीं बिलकुल कुछ नयँ न केकरो मदत आउ न हमदर्दी हम खुद अकेल्ले बस काफी हो गेलउ हमरा शांति से रहे दे अरे एक मिनट तो ठहर बाँगड़ू बिलकुल पगला गेलऽ हँ जइसन तोर मर्जी हमरा की फरक पड़ऽ हउ  देखऽ हँ हमरो तो टीसनी के काम नयँ हके भाड़ में जाय टीसनी लेकिन बजार में एगो पुस्तक बिक्रेता हकइ ख़ेरुविमोव जे खुद अपने आप में टीसनी के जगह लेले हइ  ओकर बदले तो हम सेठो के घर में पाँच पाँच टीसनी नयँ करूँ  ऊ अइसन बढ़ियाँ प्रकाशन के काम करऽ हइ प्राकृतिक विज्ञान के छोटगर छोटगर पुस्तक प्रकाशित करऽ हइ आउ केतना बिक्कऽ हइ ऊ खाली शीर्षकवे से लगऽ हइ कि पइसा वसूल हो गेल तूँ हमेशे कहते रहलँऽ हँ कि हम बेवकूफ हिअइ लेकिन भगमान कसम भाय दुनियाँ में हमरो से जादे बेवकूफ हकइ अब ऊ प्रवृत्ति पर सरके लगले ह खुद कुछ नयँ अनुभव करऽ हइ लेकिन वास्तव में हम प्रेरणा दे हिअइ  अइकी हियाँ जर्मन पाठ के दू पन्ना आउ थोड़े सन अधिक हइ हमर मत में एक प्रकार के मूर्खतम धोखेबाजी हइ एक शब्द में एकरा में ई बात के चर्चा कइल गेले ह कि औरत इंसान हइ कि इंसान नयँ हइ  आउ वस्तुतः सोल्लास साबित कइल गेले ह कि ऊ इंसान हइ  ख़ेरुविमोव ई नारी समस्या के क्षेत्र में प्रकाशन के तैयारी कर रहले ह हम एकर अनुवाद कर रहलिए ह ई अढ़ाय पन्ना के पाठ के विस्तृत करके छो पन्ना बना देतइ हमन्हीं आधा पृष्ठ के कोय बहुत शानदार आउ भारी भरकम शीर्षक दे देबइ आउ आधा रूबल एकर कीमत रखबइ  एकरा से काम चल जइतइ अनुवाद खातिर हमरा हरेक पन्ना पर छो रूबल दे हइ मतलब कुल मिलाके पनरह रूबल मिलत आउ छो रूबल हम पेशगी लेलिए हल  ई खतम होला पर ह्वेल के बारे अनुवाद चालू करे वला हिअइ बाद में रूसो के फ्रेंच पुस्तक स्वीकारोक्ति के द्वितीय भाग से कुछ बेहद नीरस गपशप के भी मार्क कर लेलिए ह जेकर अनुवाद करते जइबइ ख़ेरुविमोव के कोय तो बतइलके ह कि रूसो अपन प्रकार के मानूँ रूस के रादिश्शेव हलइ  वस्तुतः ओकर बात के खंडन नयँ करऽ हिअइ भाड़ में जाय ऊ अच्छऽ त की औरत इंसान हइ के दोसरा पन्ना अनुवाद खातिर लेवे लगी चाहऽ हँ अगर चाहऽ हँ त अभी पाठ ले ले कलम ले ले आउ कागज ई सब कुछ हुएँ से मिल्लऽ हइ आउ तीन रूबल लेते जो चूँकि हम पूरे अनुवाद खातिर पेशगी लेलिए हल पहिला पन्ना आउ दोसरा पन्ना लगी मतलब तीन रूबल सीधे तोर हिस्सा में पड़तउ  आउ जब पन्ना पूरा करमँऽ त आउ तीन रूबल मिलतउ  हाँ आउ एक बात किरपा करके हमरा तरफ से ई बात के कोय एहसान नयँ समझ  एकर उलटा जइसीं तूँ अन्दर घुसलँऽ तभिए हम समझ गेलिअउ कि तूँ हमर कइसे मदतगार होमँऽ  पहिला बात हमर हिज्जे जरी कमजोर हके आउ दोसर बात जर्मन में कभी कभी हमर दिमाग नयँ काम करऽ हके आउ जादेतर हम अपने मन से गढ़के डाल दे ही आउ एहे बात से संतोष कर ले ही कि एकरा मूल पाठ से कुछ बेहतरे साबित होत  लेकिन के जानऽ हइ हो सकऽ हइ कि ऊ बेहतर नयँ बल्कि आउ बत्तर निकसइ ई काम लेमँऽ कि नयँ रस्कोलनिकोव जर्मन लेख के पन्ना ले लेलकइ तीन रूबल लेलकइ आउ बिन एक्को शब्द बोलले बाहर निकस गेलइ  रज़ुमिख़िन अचरज से ओकरा जइते देखते रहलइ  लेकिन पहिलौका गली तक पहुँचला पर रस्कोलनिकोव अचानक वापस लौट गेलइ फेर से रज़ुमिख़िन के फ्लैट जाय लगी ज़ीना पर चढ़े लगलइ आउ जर्मन पाठ के पन्ना आउ तीन रूबल टेबुल पर धरके फेनु मुँह से बिन कोय शब्द निकासले बाहर चल पड़लइ  अरे तोरा कम्पोन्माद तो नयँ हो गेलो ह रज़ुमिख़िन आखिरकार ताव में आके चिल्लइलइ  तूँ नाटक काहे ल कर रहलँऽ हँ तूँ हमरो पागल बना देलँऽ अरे त फेर हमरा भिर अइवे काहे ल कइलँऽ हल शैतान नयँ चाही अनुवाद के काम ज़ीना पर उतरते रस्कोलनिकोव बड़बड़इलइ  त शैतान के बच्चे तोरा आखिर की चाही उपरे से रज़ुमिख़िन चिल्लइलइ  ऊ चुपचाप ज़ीना से उतरते रहलइ  अरे तूँ तूँ काहाँ रहँऽ हँ कोय जवाब नयँ अइलइ  अरे भाड़ में जो लेकिन रस्कोलनिकोव तो निकसके सड़क पर पहुँच चुकले हल  निकोलायेव्स्की पुल पर ओकरा साथ एगो बहुत अप्रिय घटना हो जाय के चलते ऊ एक तुरी आउ पूरा तरह से होश हवास में आ गेलइ  एगो कल्यास्का घोड़ा गाड़ी के कोचवान ओकर पीठिया पर कसके एक चाबुक जमइलकइ ई बात लगी कि ऊ घोड़वा के गोड़वा तर दबते दबते बचलइ हलाँकि कोचवान तीन चार तुरी ओकरा तरफ चिल्लाके सवधान कइलके हल  चाबुक के चोट पड़ला से ऊ एतना गोस्सा हो गेलइ कि ऊ उछलके रेलिंग जंगला तरफ चल गेलइ मालूम नयँ काहे ऊ पुल के बीचोबीच से जा रहले हल जाहाँ गाड़ी आवऽ जा हइ आ अदमी हुआँ से पैदल नयँ जा हइ आउ गोस्सा से दाँत पिस्से लगलइ  जाहिर हइ चारो तरफ से हँस्सी फूट पड़लइ  ठीके होलइ दुष्ट कहीं के मालूम हइ पीयल होवे के ढोंग करऽ हइ आउ जान बूझके चक्का के निच्चे आ जा हइ आउ तूँ एकर जवाब देते रहऽ  ई ओकन्हीं सब के धंधा हइ श्रीमान ई धंधा हइ लेकिन ओहे क्षण जब ऊ रेलिंग भिर अपन पीठ सहलइते खड़ी हलइ आउ अभियो भौंचक्का होल आउ गोस्सा से कल्यास्का घोड़ागाड़ी के दूर जइते देखब करऽ हलइ कि अचानक ओकरा महसूस होलइ कि कोय ओकर हथवा पर पइसा डालब करऽ हइ  ऊ देखलकइ एगो वइसगर व्यापारी घराना के औरत हलइ सिर पे रूमाल आउ बकड़ी के खाल के बश्माक जुत्ती पेन्हले आउ ओकर साथे एगो लड़की हैट लगइले आउ हरियर छतरी के साथ शायद ओकर बेटी हलइ  ले ले बबुआ भगमान के नाम पर  ऊ ले लेलकइ आउ ओकन्हीं आगे बढ़ गेलइ  ई बीस कोपेक के सिक्का हलइ  ओकर बस्तर आउ चेहरा से ओकन्हीं ओकरा शायद भिखारी समझ लेलके हल जेकरा सड़क पर वस्तुतः आधा कोपेक के संग्राहक मानल जा हलइ लेकिन ओकरा वास्तव में बीस कोपेक मिल गेलइ जे ओकरा चाबुक के चोट सहे खातिर हलइ जेकरा चलते ओकन्हीं के दया आ गेले हल  ऊ बीस कोपेक के सिक्का के हाथ में दाबले कोय दस कदम आगे बढ़लइ आउ अपन चेहरा नेवा नद्दी दने कर लेलकइ राजमहल के दिशा में  असमान में कुच्छो बादर नयँ हलइ आउ पानी लगभग नीला हलइ जे नेवा में बहुत विरले होवऽ हइ  प्रधान गिरजाघर के गुंबद जे हियाँ से देखला पर जेतना सुहावन लगऽ हइ ओतना आउ कउनो जगह से नयँ पुल पर से छोटका गिरजाघर से कोय बीस कदम दूर सूर्य के प्रकाश में चमक रहले हल आउ स्वच्छ हवा से होके ओकर हरेक आभूषण भी स्पष्ट देखाय देब करऽ हलइ  चाबुक के दरद दूर हो गेलइ आउ रस्कोलनिकोव चोट के बारे भुलियो गेलइ अब एगो बेचैन करे वला आउ बिलकुल अस्पष्ट विचार पूरा तरह से ओकर दिमाग में छाल हलइ  ऊ खड़ी खड़ी क्षितिज तरफ देर तक एकटक देखते रहलइ ई जगह ओकरा विशेष रूप से परिचित हलइ  जब ऊ यूनिवर्सिटी में पढ़ाय खातिर जा हलइ त साधारणतः विशेष रूप से घर वापिस आते बखत ऊ खास एहे जग्गह पर रुक जा हलइ आउ एकटक ई मनोरम दृश्य के अवलोकन करते रहऽ हलइ अइसन ओकरा साथ करीब सो तुरी होले होत आउ हरेक तुरी मस्तिष्क में उत्पन्न अपन एगो अस्पष्ट आउ असमाधेय भावना पर अचरज करऽ हलइ  ई अद्भुत दृश्य से हमेशे ओकरा पर से एगो अव्याख्येय शीतल हावा बहऽ हलइ ई शानदार तस्वीर ओकरा लगी बिलकुल गोंग आउ बहिर रूह लगऽ हलइ ऊ हर तुरी ई धुंधला आउ रहस्यमय छाप पर अचंभा में पड़ जा हलइ आउ खुद पर विश्वास नयँ करके ई पहेली के समाधान के भविष्य लगी छोड़ दे हलइ  अब अचानक आकस्मिक रूप से ओकरा ई सब पहिलौका प्रश्न आउ घबराहट के बारे आद पड़ गेलइ ओकरा लगलइ कि अभी ओकरा ई सब के आद संयोगवश नयँ पड़लइ  खाली एहे बात ओकरा वहशी आउ अजीब लगलइ कि ऊ ठीक ओहे जगह पर रुकलइ जाहाँ पहिले रुक्कऽ हलइ मानूँ ऊ वास्तव में कल्पना कइलकइ कि अब ऊ ओहे बात के बारे सोच सकऽ हइ जइसे कि पहिले आउ ओहे सब पहिलौका विषय आउ चित्र में दिलचस्पी ले सकऽ हइ जेकरा में कुच्छे समय पहिले दिलचस्पी ले हलइ  ओकरा हँसियो बरे नियन लगलइ आउ तइयो साथे साथ ओकर छाती में दरद अनुभव होवे एतना संकुचन हलइ  अब ओकरा पहिलौका सब्भे अतीत आउ पहिलौका विचार आउ पहिलौका समस्या आउ पहिलौका विषय वस्तु आउ पहिलौका स्मृति आउ ई सब्भे मनोरम दृश्य आउ ऊ खुद आउ सब सब कुछ एक प्रकार के गहराई में निच्चे मोसकिल से ओकरा गोड़ के निच्चे देखाय देवे लायक प्रतीत हो रहले हल ओकरा लग रहले हल कि ऊ उपरे कहीं उड़ल जा रहले ह आउ सब कुछ ओकर आँख के सामने से ओझल होल जा रहले ह अनजाने में हाथ घुमइला पर अचानक ओकरा मुट्ठी में दाबल बीस कोपेक के सिक्का के अनुभव होलइ  ऊ हाथ खोललकइ पइसवा तरफ एकटक देखते रहलइ फेर अपन बाँह के जोर से घुमाके पइसवा के पानी में फेंक देलकइ तब मुड़लइ आउ घर तरफ रवाना हो गेलइ  ओकरा लगलइ कि ऊ क्षण ऊ मानूँ कैंची से अपने आप के सब कोय आउ सब कुछ से काटके अलग कर लेलक ह  ऊ घर पर पहुँचलइ तब साँझ हो रहले हल मतलब ऊ कोय छो घंटा तक चलते रहले हल  ऊ काहाँ से आउ कइसे लौटके आल ओकरा कुछ आद नयँ हलइ  कपड़ा उतारके आउ दौड़ा दौड़ा के बेदम कइल घोड़ा के तरह काँपते ऊ सोफा पर पड़ गेलइ ओवरकोट घींचके खुद पर डाल लेलकइ आउ तुरते ओकरा गहरा नीन आ गेलइ ऊ गोधूलिवेला के बखत एगो भयानक चीख से जग पड़लइ  हे भगमान कइसन चीख हलइ ई अइसन अप्राकृतिक ध्वनि अइसन करुण क्रन्दन चीख किरकिराहट आँसू लात घुँस्सा आउ गारी ऊ कभियो नयँ सुनलके हल आउ न देखलके हल  अइसन पाशविकता के अइसन क्रोधावेश के ऊ कल्पनो नयँ कर सकऽ हलइ  भय से ऊ उठ गेलइ आउ अपन बिछौना पर बइठ गेलइ हरेक पल ओकर दिल बइठल जा हलइ आउ पीड़ा महसूस कर रहले हल  लेकिन लड़ाय झंझट चीख आउ गाली गलौज के अवाज लगातार तेज होल जा हलइ  आउ तब ओकरा बेहद अचरज होलइ जब ओकरा अचानक अपन मकान मालकिन के अवाज सुनाय देलकइ  ऊ बिलख रहले हल चिल्ला रहले हल आउ विलाप कर रहले हल आउ तेजी से जल्दी जल्दी मुँह से अइसे शब्द निकास रहले हल जेकरा समझना असंभव हलइ कोय बात के बारे निवेदन करते शायद ई बात खातिर कि ओकरा पिट्टल नयँ जाय काहेकि ओकरा ज़ीना पर बेरहमी से पिट्टल जा रहले हल  पिटाई करे वला के अवाज द्वेष आउ गोस्सा से एतना भयानक हो गेले हल कि ऊ खाली घरघरा रहले हल लेकिन तइयो पिट्टे वला कुछ तो बोल रहले हल आउ ओहो तेजी से अस्पष्ट रूप से जल्दी जल्दी आउ बड़बड़इते  अचानक रस्कोलनिकोव पत्ता के तरह कँप्पे लगलइ ऊ ई अवाज पछान गेलइ ई अवाज इल्या पित्रोविच के हलइ  इल्या पित्रोविच हियाँ आउ मकान मालकिन के पिट्टब करऽ हइ ऊ ओकरा लतिया रहले हल ओकर मथवा के सिड़हिया पर पटक रहले हल ई बात तो साफ हलइ चीख आउ चोट के सुनाय दे रहल अवजवा से समझल जा सकऽ हलइ की बात हइ दुनियाँ उलट पुलट गेलइ की सब्भे मंजिल से पूरे ज़ीना पर से लोग के भीड़ जमा होवे के अवाज सुनाय देब करऽ हलइ लोग के बोले के अचरज से चिल्लाय के लोग के उपरे आवे के दरवाजा खटखटावे के जोर से बन करे के आउ धौगे के अवाज सुनाय देब करऽ हलइ  लेकिन आखिर काहे लगी आखिर काहे लगी आउ ई कइसे संभव हो सकऽ हइ ऊ कइएक तुरी दोहरइलकइ गंभीरतापूर्वक सोचते कि ऊ बिलकुल पागल हो गेले ह  लेकिन नयँ ओकरा साफ साफ सुनाय दे रहले ह लेकिन एकर मतलब ई हइ कि अब ओकरो पास ओकन्हीं अइते जइतइ अगर ई बात हइ काहेकि पक्का बात हइ ई सब कुछ ओकरे चलते कल के सिलसिले में हे भगमान ऊ दरवाजा के सिटकिनी लगावे ल चहलकइ लेकिन ओकर हाथ उठ नयँ पइलइ आउ ई बेकारो हलइ भय बरफ नियन ओकर दिल के चारो तरफ से जकड़ लेलके हल ओकरा सता रहले हल ओकरा ठिठुरा देलके हल लेकिन आखिर के ई सब हल्ला गुल्ला पूरे दस मिनट चलला के बाद धीरे धीरे शांत पड़े लगलइ  मकान मालकिन कराह रहले हल आह ओह कर रहले हल इल्या पित्रोविच अभियो लगातार धमका आउ गरिया रहले हल लेकिन अइकी आखिर लगऽ हइ ऊ शांत पड़ गेलइ अब ओकर कुछ अवाज नयँ सुनाय देब करऽ हलइ की चल गेलइ हे भगमान हाँ अइकी मकन मलकिनियों जाब करऽ हइ अभियो लगातार कराहते आउ कनते आउ अइकी ओकर दरवाजा खटाक से बन हो गेलइ आउ अइकी भीड़ बिखर रहले ह ज़ीना से सब कोय फ्लैट में जा रहले ह ओह कर रहले ह वाद विवाद कर रहले ह एक दोसरा के पुकार रहले ह कभी अपन बोली के उँचगर करके चिल्लाहट तक पहुँचा रहले ह त कभी निच्चे करके फुसफुसाहट तक  लगऽ हइ ओकन्हीं कइए गो हलइ लगभग पूरा के पूरा घर दौड़के जामा हो गेले हल  लेकिन हे भगमान की ई सब संभव हइ आउ काहे लगी काहे लगी ऊ हियाँ अइले हल थकके चूर होल रस्कोलनिकोव सोफा पर गिर गेलइ लेकिन ऊ अपन आँख नयँ बन कर पइलकइ अइसन वेदना असीम भय के अइसन असहनीय अनुभूति जेकरा ऊ कभियो अनुभव नयँ कइलके हल ऊ आधा घंटा तक पड़ल रहलइ  अचानक एगो तेज रोशनी ओकर कमरा के चमका देलकइ नस्तास्या मोमबत्ती आउ शोरबा सूप के प्लेट लेके अन्दर घुसलइ  ओकरा तरफ ध्यान से देखके आउ ई जानके कि ऊ सुत्तल नयँ हइ ऊ मोमबत्ती के टेबुल पर धइलकइ आउ लावल समान के सजावे लगलइ रोटी नीमक प्लेट चम्मच  निश्चित रूप से तूँ कल से कुछ नयँ खइलऽ ह  दिन भर तो एने ओने भटकते रहलऽ ह आउ बोखार से पूरा देह कँप रहलो ह  नस्तास्या मकान मालकिन के काहे लगी पिट्टब करऽ हलइ ऊ एकटक ओकरा तरफ देखलकइ  के मकान मालकिन के पिट्टब करऽ हलइ अभी आध घंटा पहिले इल्या पित्रोविच पुलिस चीफ के सहायक ज़ीना पर काहे लगी ऊ एतना बेरहमी से ओकरा पिटलकइ आउ ऊ अइले हल काहे लगी नस्तास्या चुपचाप नाक भौं सिकोड़ले ओकरा देखलकइ आउ देर तक देखते रहलइ  ओकरा अइसे देखला से बहुत खराब लगलइ डरो लगलइ  नस्तास्या तूँ चुप काहे हकहीं ऊ आखिरकार डरते डरते ओकरा धीमे अवाज में पुछलकइ  ई खून हइ आखिरकार ऊ जवाब देलकइ धीरे से आउ मानूँ अपने आप के कहते  खून कइसन खून देवाल तरफ पीछू हटते ऊ बड़बड़इलइ ओकर चेहरा पीयर पड़ गेले हल  नस्तास्या चुपचाप ओकरा तरफ लगातार देखते रहलइ  हम खुद सुनलिए हल हम सुत्तल नयँ हलिअइ हम बइठल हलिअइ ऊ आउ जादे डरते डरते जवाब देलकइ  हम देर तक सुनते हलिअइ पुलिस चीफ के सहायक अइले हल ज़ीना पर सब कोय दौड़ते अइलइ सब्भे फ्लैट से हियाँ तो कोय नयँ अइले हल  तोरा में ई खून चिल्ला रहलो ह  जब एकरा लगी कोय निकास नयँ रहऽ हइ आउ यकृत लिवर में जम्मे लगऽ हइ त अइसीं लगे लगऽ हइ तूँ कुछ खइबऽ न ऊ कुछ जवाब नयँ देलकइ  नस्तास्या अभियो ओकरा भिर झुकके खड़ी रहलइ ओकरा तरफ एकटक देखते रहलइ आउ बाहर जाय के नाम नयँ लेलकइ  कुछ पीये ल दे दे नस्तस्यूश्का  ऊ ज़ीना से उतरके निच्चे गेलइ आउ कोय दू मिनट के बाद उज्जर मट्टी के बरतन में पानी लेके अइलइ लेकिन एकर आगे की होलइ ओकरा कुछ आद नयँ रहलइ  ओकरा खाली एतने आद रहलइ कि ठंढा पानी के एक घूँट पिलके हल आउ बरतन से कुछ पानी अपन सीना पर छलका देलके हल  ओकर बाद ऊ बेहोश हो गेले हल  सूची पिछला अगला सुन खदेरन अब लड़के ओहनी से फरह नऽ पयबें तऽ मिलके कुछ कर सकऽ हें  बुद्धिमान लोग लड़के नऽ जीतऽ हथ तऽ पेट में घुमके ओकर पेट फार दे हथ  एकरा में तनी अपमान भी होवे तऽ सह लेवे के चाहीं मिसिर जी बोललन  खदेरन कहलक अब हम कुछ नऽ करबो मिसिर जी  असली नारद तऽ तू ही बुझाइत हऽ  अइसे काहे कहऽ हें खदेरन  हम कउन काम में तोर साथ नऽ देलिअउ मिसिर जी खदेरन के टूटल नियन मन मारले देखथ तऽ उनका अपन भमिस लोके लगे  खदेरन के साथे ऊ भी सोच में पर गेलन  से एगो रात के अन्हरिया में ठकुरबारी के पाछे आज फिनो सालन बनौलन आउ खदेरन के साथे खायला बोलौलन  मिसिर जी आउ खदेरन मांस भात गपकइत हलन आउ अगाड़ी के योजना बनावइत हलन  खदेरन पूछलक अब का होय के चाहीं मिसिर जी अब तऽ सब कुछ भे गेल  खदेरन के लगल कि जउन जाल ऊ फेंकलक ओकरा में मछरी का कि घोंघो सेवार नऽ बझल आउ अपनही ओकरा में लपटा गेल  अब ऊ अपन देह में लपटायल जाल के अपने हाथे कइसे निकालो  हाथो तऽ ओकर लपटायले हे  बरमा जी बेटी के बिआह ला फिफिहिया हथ  मिसिर जी जजमनिका छूट जाय के डर से भिरु ठेकिए नऽ रहलन हे  भिखना के चाचा पऽ तनी भरोसा हले काहे से कि ऊ ओकर जात भाई के हलन आउ ओकर गुन के बरोबर बढ़ाई करऽ हलन बाकि ओहू जीरवा के डरे अलगही सिकुड़ल रह गेलन काहे से कि जीरवा के दोकान गाँव घर से लड़के तो नऽ चलइत हल  जब मेल रहत तबहिये गहँकी अवतन आउ अब तऽ गाँव में एगो दोसरो दोकान खुल गेल हे  ओही कंटोल के दोकान जहाँ पर के समान पर दाम लिखल रहऽ हे  से जीरवा के लेहाजे भिखना के चाचा भी खदेरन के जाल से छोड़ावे भिरु नऽ गेलन  दूनो महतो अपन गाँव के सरग बनावे ला दिन रात भिड़ल हलन  ईसरी के कहना हल कि हमनी ढेर दिना से नरक के पिल्लू नियन गाँव में कबकबाइत रहली हे  पहिले जमीदारी हल तऽ बेगारी देते देते हमनी परसान हली  हड्डीतोड़ मेहनत करीं आउ खायला नोन रोटी भी नऽ मिले  जमीदारी तऽ गेल बाकि मिसिर के जमीदारी अभी चलिए रहल हे  ऊपरे से बइदगिरी आउ झार फूँक भी खनदनीये चलऽ हे  एहनी से कइसे छुटकारा मिलत खदेरन के एगो अलगे जमात हे जे ई घड़ी भी जादू टोना पोसले लोग के भरमा रहल हे  जुग्गा दारू कउड़ी चोरी चमारी ई सब तो हमर गाँव के उजार देलक हे  ऊपरे से दू चार बरस पर सूखा अकाल चलिए आवऽ हे  हमहू ई सब काम करइत करइत अब थक गेली  जमीदारी हल तब बरमा के बाप से लड़इत लड़इत केतना बार जेल गेली आउ मार भी खैली बाकि समय रंग लौलक  जमीदारी तऽ गेल बाकि ई सब समाज में फैलल ढोंग आउ लालच मरनी में खेत बेच के काम किरिया बेटी के बिआहे में तन के कपड़ो बिक जाय  हाय राम अभी गाँव के का का नऽ खैले हे ई सब मुँह बवले गाँव के निगलइत जाइत हे  केतना एकर मुँह में समाके अकाले में मर गेलन  आज दुर्गा सप्तमी है  लइकन अन्हारही हल्ला कैलन कि आज काली जी के आँख खुल जायत  गुदाल सुनके नगीना आँख मलइत बहरी निकलल तऽ कै गो लइकन एके दफे बोललथिन पाँव लागी नगीना भाई कखनी अयलऽ राते कुबेर के अइलियो भाई तोहनी स्कूल में जाहें नऽ कहके घरे आयल आउ झोला में से एक मुठी लेमोचूस लानके लइकन में बाँट देलक  लइकन कुरचइत खेलइत काली जी दने चल गेलन  जाइत जाइत नगीना कहलक साँझखानी अइहें हमहूँ काली जी देखे तोहनी के साथे चलबउ  बजार से लौटके रोझन अपन गेठरी से जूतन के खोलके भीती में गाड़ल काँटी में टाँगे लगलन  ओकर बेटी रमुनी पूछलक बाबू जी आज जूतवा नऽ बिकलवऽ सब बचले रह गेलवऽ हे  रोझन बोललन भगवान जे करऽ हथ से ठीके करऽ हथ बेटी ओकर राज में देर हे बाकि अन्हेर नऽ हे एक रोज हमरो दिन घूरत कहके रोझन जूतन के काँटी पऽ टाँगलन  नसीब  भला ई कठन दर्शन है का विष के साथ विष मिलीला पविता के मात्रा घट जायत शोधन कर के जदि विष के मारक क्षमता खतम भी विषमौषधम भी होव हे बाकि कब जब कोई कुशल रसायनी मिल जाय तव  एही जगह विचार करे के जरूरत है  आखिर कारन का हे कि शान्ति लावल चाहइत ही आउ अशान्ति बढ़इत हे  लावल चाहइत ही समाजवाद आउ आवइत हे उग्रवाद  प्रजातन्त्र के खोल से निकलइत हे खौफ तन्त्र  एकर एक्के कारन दिखाई देइत हे कि आझ गाँधी जइसन कुशल रसायनी वैद्य कोई नऽ हे जे जहर के शोध के जहर नाशक क्षमता पैदा करे  आझ गाँधी जी मत रहथ  उनका जो गोली नहियों मारल जात हल तो का सब दिन रहबे करतन हल थोड़े ऊ बेचारे अजर अमर हलन बाकि उनकर काम हे बनवल लीक हे  ओकरा पर चल के बहुत हद तक बाँजल पावल जा सकऽ हे  बाकि करल का जाय आझ गाँधी के जुग जोड़े हे ओती घड़ी महात्मा कहावऽ हलन मनस्येकम् वचस्येकम् कर्मव्येकम्  जहात्मना आउ आझ आझ जो गाँधी रहतन हल तो उनको नयक पढ़ाई चढ़हीं परत हल परिभाषा बदल के चले परत हल मनस्यन्यद वचस्यन्यद कर्मणन्यद महात्मना आझ के महात्मा ओही नम्बरी हे जेकर कोई बात  कभी स्थाई होइये न सके ठीक ओइसही जइसे  स्वैर होय चाहे जे बाकि परयास तो एही रहत कि मानसिकता बदले मूल्य पहिचानल जाय स्वार्थ तत्र के जगह लोकतंत्र कायम रहे दोसरो के धन जन हमरा सुख दे  गलत रस्ता छोड़ के सही पर चले के हिम्मत होय  एकर अलावे जे सोचऽ हे ऊ तो पागल हे  काहे कि मानवता के राह कुछ आउ हे अयन चिन्ता छोड़ क दोसरा ला जो जीये  अक्कर कदम कदम पर बैकुण्ठ बनल हे होये अदरा के पानी में बेंग निकलके गाँव के बधार में उछिले लगल हल से गुड़कइत गुड़कइत जाके डुबकी मार देलक  अब ओकरा जमीन पऽ के पानी के जरुरते का हे मिसिर जी के पतरा के चार आढ़त पानी में तीन आढ़त तऽ समुंदरे में पर गेल आधा आढ़त नदी पहाड़ सोख लेलक तऽ जमीन पऽ आधा आढ़त से का होइत गिरहत सावने से आसिन तक अकास दने टकटकावइत रह गेलन  पानी के एको बून टपके के नाव न लेलक  काँस फुलाके बरखा अपन बुढ़ारी के खबर जना देलक  धोबनी चिरई पोछ हिलावइत गोबर के ढेरी भिजुन फुदके लगल  आसिन के धूरी में गरवइया लोटे लगल  भर भादो मेहरारुन के चउहट गावइत गावइत घेघा में काँटा उखड़ गेल  देवीथान खीर खिअवते खिअवते गिरहथ लोग परसान हो गेलन  देवकुंड के महादे जी के दूध में डूबावल गेल  बाकि बरखा जे रुसल से जिद्दी नायिका नियन नहिये मानल  गिरहथ हार दाव देखके परहे नियन निसु हो गेलन आउ दुर्गापूजा के तइयारी में भारी मन से लग गेलन तइयो ओहनी के अंतिम असरा लगल हल कि हथिया टपक जाय तऽ बिहन बाल आउ गवत पानी भर तो पोरा घास हो जायत  गाँव के मुखिया के बेटा नगीना मेहता एक मातर अइसन लइका हल जे सहर के कौलेज में पढ़ऽ हल  इन साल गरमी के छुट्टी में आयल तऽ एतना लहर चलल कि ओकर बाहर जाय ओला जतरा रद कर देवे परल  ऊ सउँसे छुट्टी गाँवे में रह गेल  बिजली के पंखा में रहल नगीना मेहता के गाँव के गरमी सड़ाइन लगे  रोहन में पानी हो जा हल तऽ तनी गरमी हेठ हो जा हल  अदरा चढ़ेला तइयार हे आउ पानी नऽ हो रहल हे से ओकर गाँव के लइकइया मन जाग गेल आउ रात में लइकन के जमात बनाके कुम्हार के आवा के पहला भूतहा कुआँ में डाल देलक  ओकरे जमात में टुनमुन एगो बड़ा नटखट लइका हल  से ऊ रहता में आवइत खानी जीरवा के देह पऽ गली मेकर सड़ल कदई फचाक् दे मार देलक  ऊ छिल छिल के गारी देइत भागल  ओहनी एने झँखुरी बहु के धूरी पराके चल देलन  बरमा जी अपन पलंगड़ी पऽ बइठल दलान में से गली में मुलुर मुलुर ताकइत हलन  उनकर मसनद मेकर रूई फाटके बाहर हुलक रहल हल  मिसिर जी के एनही आवइत देखके ऊ निकलल रूई के हाथ के अंगुरी से भीतरे धसोर देलन तऽ भूर साफे लोके लगल  एने तोसक में भी कई गो भूर हो गेल हल आउ तनी तनी रूआ निकलके एने ओने छितरायल हल  ऊ आज कै साल से तोसक तकेया बदलेला सोचइत हलन बाकि कभी मोका नऽ मिलइत हल  रमधार मिसिर जब दलान के ओटा पऽ चढ़लन तऽ बरमा जी लजा गेलन आउ तनी सान उठके फिनो पलंगड़ी पऽ बइठ गेलन  मिसिरो जी के एगो दोसर खटिया पऽ बइठे ला हाथ से इसारा कैलन  इन साल रोहन में एको बून पानी नॆ बरसल आउ मिरिकडाहो बीत गेल  कल्ह के अदरा चढ़इल हे आउ असाढ़ो भी  अइसन तऽ कहिनो जोग नऽ जुटल हल बाकि इंदर भगवान खुस होवऽथ तब नऽ अपन ठकुरबारी में पतरा उलटइत रमधार मिसिर बोलल  सुरुज महतो टोक देलन का मिसिर जी पतरवा में पानी के जोग नऽ लिखवऽ एसो भी परहे नियन का रह जतई अपराध आउ दंड भाग अध्याय अइसीं ऊ बहुत देर तक पड़ल रहलइ  बीच बीच में लगऽ हलइ कि ओकर नीन खुल जा हलइ आउ अइसन क्षण में ओकरा देखे में लगऽ हलइ कि रात बहुत बीत गेल ह लेकिन उट्ठे के बात ओकर दिमाग में नयँ आवऽ हलइ  आखिरकार ऊ देखलकइ कि दिन उट्ठल नियन प्रकाश छा गेल ह  ऊ सोफा पर चित पड़ल हलइ अभियो हाल के विस्मृति से स्तंभित होल  सड़क से भयभीत निराशा भरल चीख कर्कश रूप में ओकरा भिर आ रहले हल जे लेकिन ओकरा रोज रात के अपन खिड़की से दू आउ तीन बजे के बीच सुनाय दे हलइ  ओकरे चलते अब ओकर नीन टुटलइ  ओह अइकी कलाली से निसा में चूर सब निकस रहले ह ऊ सोचलकइ दू से उपरे हो गेल आउ अचानक उछल पड़लइ मानूँ ओकरा कोय सोफा पर से घींचके उठइलकइ  की दू से उपरे हो गेलइ ऊ सोफा पर बइठ गेलइ आउ तुरते ओकरा सब कुछ आद पड़ गेलइ अचानक एक पल में सब कुछ आद पड़ गेलइ पहिले क्षण तो ऊ सोचलकइ कि ऊ पागल होल जा रहल ह  ओकरा भयंकर ठिठुरन पकड़ लेलकइ लेकिन ठिठुरन बोखारो के चलते हलइ जे बहुत पहिले ओकरा नीन में चालू होले हल  अब तो अचानक अइसन थरथरी ओकरा उठलइ कि दाँत लगभग उछलके बाहर आवे लगलइ आउ ओकर पूरा देह हिल रहले हल  ऊ दरवाजा खोललकइ आउ अकाने लगलइ घर में सब कोय सुत्तल हलइ  अचरज से ऊ अपने ऊपर आउ कोठरी में चारो तरफ नजर डललकइ आउ ओकरा ई समझ में नयँ अइलइ कइसे कल्हे अन्दर आके ऊ सिटकिनी लगाना भूल गेलइ आउ सोफा पर पड़ गेलइ खाली बिन कपड़े बदलले नयँ बल्कि टोप लगइलहीं ई लुढ़क गेले हल आउ निच्चे फर्श पर पड़ल हलइ तकिया के पास में  अगर कोय अन्दर आ जइते हल त की सोचते हल कि हम पीयल हकिअइ लेकिन ऊ खिड़की तरफ लपकलइ  काफी रोशनी हलइ आउ ऊ जल्दी जल्दी खुद के सिर से पाँव तक ध्यान से देखे लगलइ अपन सब कपड़ा लत्ता के कहीं कोय निशान तो नयँ रह गेल ह लेकिन अइसे काम नयँ होवे वला हलइ कनकन्नी से काँपते अपन देह से सब कुछ उतारते आउ फेर से अच्छा से चारो तरफ जाँचे लगलइ  ऊ सब कुछ उलट पलट देलकइ एक एक धागा आउ पेउँद पेवंद तक के आउ अपने ऊपर भरोसा नयँ करके तीन तुरी जाँच दोहरइलकइ  लेकिन लगलइ कि कुच्छो निशान नयँ हलइ खाली ऊ जगह पर जाहाँ पतलून निच्चे में उधड़ल घिस्सल हलइ आउ फुचड़ा नियन लटकल हलइ ई फुचड़ा में जमल खून के मोटगर निशान रह गेले हल  ऊ एगो बड़गर खटकेदार चाकू लेलकइ आउ फुचड़ा के काट देलकइ  आउ लगलइ कि कुछ नयँ रह गेल ह  अचानक ओकरा आद पड़लइ कि बटुआ आउ बाकी समान जे बुढ़िया के सन्दूक में से निकसलके हल अभियो तक ओकर जेभी में पड़ल हकइ ऊ सब समान के निकासे आउ छिपा देवे के बारे अभियो तक ऊ सोचवो नयँ कइलके हल ऊ सब के बारे ओकरा तभियो नयँ आद पड़लइ जब ऊ अपन कपड़ा लत्ता के जाँच कर रहले हल ओकरा की हो गेले ह क्षण भर में ऊ झपटके ऊ सब चीज के निकासे आउ टेबुल पर फेंके लगलइ  सब कुछ निकासके जेभिया के उलटियो के ताकि ई बात के दिलजमई हो जाय कि कुच्छो ओकरा में नयँ रह गेल ह ऊ पूरा ढेर के कोनमा में लइलकइ  हुआँ बिलकुल कोनमा में निच्चे एक जगह पे देवाल से कागज अलगे होके फट गेले हल तुरते ऊ ई कागज के पीछू के भुड़वा में सब कुछ ठुँस्से लगलइ  अन्दर चल गेलइ सब कुछ आँख से ओझल आउ बटुओ ऊ खुशी से सोचलकइ थोड़े सन उठके आउ जड़ भाव से कोनमा में हमेशा के अपेक्षा जादे अधिक उभरल भुड़वा तरफ देखते  अचानक ऊ खौफ से पूरा थरथरा गेलइ हे भगमान ऊ निराशा में फुसफुसइलइ हमरा की हो गेल ह की वास्तव में ई छिप्पल हइ की वास्तव में अइसीं छिपावल जा हइ ई सच बात हइ कि ऊ पहिले समान उमान के बारे हिसाब नयँ लगइलके हल ऊ सोचलके हल कि खाली पइसा होतइ आउ ओहे से पहिलहीं से कोय जग्गह के तैयारी नयँ कइलके हल  लेकिन अभी अब हम कउन बात पर खुश हो रहलूँ हँ ऊ सोचलकइ  की वास्तव में अइसीं छिपावल जा हइ वास्तव में बुद्धि हमर काम नयँ कर रहल ह थकावट के चलते ऊ सोफा पर बइठ गेलइ आउ तुरते ओकरा असहनीय कँपकँपी फेर से पकड़ लेलकइ  पास में एगो कुरसी पर पड़ल अपन पहिले के छात्र जीवन के शीत ऋतु वला गरम लेकिन अब करीब करीब चिथड़ा होल कोट यन्त्रवत् घींच लेलकइ खुद के ढँक लेलकइ आउ नीन आउ बड़बड़ाहट ओकरा एक तुरी आउ दबोच लेलकइ  ऊ विस्मृति में चल गेलइ  अभी करीब पाँचो मिनट से जादे नयँ होले हल कि ऊ फेर से उछलके खड़ी हो गेलइ आउ तुरते आवेश में फेर से अपन पोशाक तरफ झपटलकइ  हम फेर से सुत कइसे पइलूँ जबकि कुच्छो नयँ कइल हकइ बिलकुल बिलकुल कोटवा के अन्दर कँखिया भिर वला फाँस के अभियो तक नयँ निकासलूँ भूल गेलूँ अइसन महत्त्वपूर्ण काम भूल गेलूँ अइसन सबूत ऊ फाँस के घींच लेलकइ आउ फुरती से एकरा फाड़के रुगदी रुगदी करे लगलइ आउ तकिया के निच्चे के चेथरी सब के बीच में ठूँस देलकइ  फट्टल कपड़ा के टुकड़ा सब से कोय शक नयँ पैदा होत हमरा तो अइसने लगऽ हके अइसने लगऽ हके ऊ दोहरइलकइ कोठरी के बीच में खड़ी खड़ी आउ दरद के हद तक तनाव भरल ध्यान से फेनुँ चारो तरफ जाँच करे लगलइ फर्श पर आउ सगरो कि कहीं आउ कुछ भूल तो नयँ गेल ह  ई विश्वास कि सब कुछ हियाँ तक कि स्मृति आउ सामान्य सोचे के शक्ति ओकर साथ छोड़ रहल ह ओकरा असहनीय यातना देवे लगलइ  की वास्तव में चालुओ हो गेले ह वास्तव में ई अब दंड आहीं वला हइ एहे एहे बिलकुल एहे बात हइ वस्तुतः फुचड़ा के कतरन जेकरा ऊ पतलून से कटलके हल अइसहीं फर्श पर पड़ल हलइ कोठरी के बीच बीच में जेकरा आवे वला पहिलउको अदमी देख लेतइ अरे ई हमरा की हो गेल ह ऊ फेर से चिल्ला उठलइ बिलकुल हताश नियन  हियाँ पर ओकर दिमाग में एगो विचित्र विचार अइलइ कि शायद ओकर सब्भे पोशाक खून से लथपथ हइ कि शायद बहुत सारा धब्बा हइ लेकिन जेकरा ऊ देख नयँ पा रहल ह जे ध्यान में नयँ आ रहल ह काहेकि ओकर सोचे के शक्ति दुर्बल हो गेले ह छिन्न भिन्न हो रहले ह बुद्धि धुंधला रहले ह अचानक ओकरा आद पड़लइ कि बटुओ पर खून हलइ  अरे तब तो शायद जेभियो में खून होवे के चाही काहेकि हम बटुआ जब जेभिया में रखलिए हल तखनहूँ ऊ गीलगर हलइ पलक झपकते ऊ जेभिया के उलट लेलकइ आउ एहे बात हइ जेभिया के अस्तरवा पर हइ निशान धब्बा मतलब विवेक हमरा अभी तक बिलकुल साथ नयँ छोड़लक ह मतलब चिन्तन शक्ति आउ स्मृति सही सलामत हके अगर हम खुद्दे अचानक आद कर लेलूँ आउ अन्दाज लगा लेलूँ ऊ विजय गर्व के साथ सोचलकइ गहरा आउ खुशी के साथ पूरा छाती फुलाके उच्छ्वास लेके  खाली बस बोखार के कमजोरी हके कुछ क्षण के बड़बड़ाहट  आउ ऊ पतलून के बामा जेभी के पूरा अस्तर के फाड़ डललकइ  ओहे क्षण सूरज के किरण ओकर बामा बूट के प्रकाशित कर देलकइ पेताबा पर जे बूट के बाहर हुलक रहले हल कुछ निशान नियन देखाय देलकइ  ऊ बूट निकासके फेंक देलकइ वास्तव में निशान पेताबा के नोक पूरा खून से लथपथ शायद ओकर लात ऊ खून के पोखरी में अनचित के पड़ गेले होत लेकिन अब एकरा की कइल जाय ई पेताबा फुचड़ा जेभी के कन्ने रक्खूँ ऊ ई सब कुछ के हाथ में बटोर लेलकइ आउ कोठरी के बीच में खड़ी हो गेलइ  स्टोव में लेकिन सबसे पहिले तो ओकन्हीं स्टोवे में ढूँढ़तइ  जला दूँ लेकिन जारूँ कइसे सलइयो तो नयँ हके  नयँ सबसे अच्छा कहीं बाहर जाके एकरा फेंक दूँ  हाँ सबसे अच्छा फेंक देना ऊ दोहरइलकइ फेर से सोफा पर बइठते आउ अभिये एहे पल बिन कोय देरी कइले लेकिन एकर बजाय ओकर माथा फेर से तकिया पर टिक गेलइ फेर से असहनीय कँपकँपी ओकरा बरफ नियन सरद कर देलकइ फेर से ऊ अपन उपरे ओवरकोट डाल लेलकइ  आउ बहुत देरी तक कइएक घंटा ओकरा बीच बीच में रुकके लगातार प्रतीत होलइ कि अइकी अभिये बिन देरी कइले कहीं जाम आउ सब कुछ फेंक देम ताकि आँख से कइसूँ ओझल हो जाय जल्दी से जल्दी से ऊ कइएक तुरी सोफा पर से उट्ठे के कोशिश कइलकइ लेकिन बन नयँ पइलइ  आखिरकार दरवाजा पर के जोरदार खटखटाहट ओकरा जगइलकइ  अरे खोलऽ जिन्दा हकऽ कि नयँ जब देखऽ तब खर्राटे भरते रहऽ हइ दरवजवा खटखटइते नस्तास्या चिल्लइलइ  दिन दिन भर कुत्ता नियन खर्राटा भरते रहऽ हइ बिलकुल कुत्ता हइ खोलऽ ह कि नयँ  दस से उपरे बज गेलो  शायद घरवे पर नयँ हकइ एगो मरदाना के अवाज अइलइ  अरे ई अवाज तो दरबान के हकइ ओकरा की चाही ऊ उछल पड़लइ आउ सोफा पर बइठ गेलइ  दिल अइसन धड़क रहले हल कि दरदो होवऽ हलइ  आउ सिटकिनी के लगइलकइ नस्तास्या एतराज कइलकइ  देखहो अब ऊ अन्दर से सिटकिनी लगावे ल चालू कइलके ह मानूँ ओकरा कोय अपहरण करके ले चल जइतइ खोलऽ नासमझ कहीं के उट्ठऽ ओकन्हीं के की चाही दरबान काहे लगी अइले ह सब कुछ मालूम पड़ गेलइ  मोकाबला करूँ कि खोल दूँ भाड़ में जो ऊ थोड़े सन उठलइ आगे तरफ झुकलइ आउ सिटकिनी खोल देलकइ  ओकर पूरा कोठरी अइसन माप के हलइ कि बिस्तर से बिन उठलहीं सिटकिनी खोलल जा सकऽ हलइ  एहे बात हइ सामने दरबान आउ नस्तास्या खड़ी हइ  नस्तास्या अजीब ढंग से ओकरा तरफ घूर रहले हल  ऊ दरबान तरफ चुनौतीपूर्ण आउ मायूसी भरल निगाह से देख रहले हल  ऊ दरबान चुपचाप ओकरा तरफ एगो भूरा रंग के दोबरावल आउ बोतल के लाख के मुहर लगल कागज बढ़ा देलकइ  दफ्तर से नोटिस कागज देते ऊ बतइलकइ  कउन दफ्तर से मतलब पुलिस के दफ्तर में बोलाहट हको  तोहरा मालूम हको कि कउन दफ्तर  पुलिस थाने काहे लगी हमरा कइसे मालूम होतइ बोलाहट हको त जाहो  ऊ ओकरा तरफ ध्यान से देखलकइ चारो तरफ नजर दौड़इलकइ आउ जाय खातिर मुड़लइ  लगऽ हइ कि बिलकुल बेमार हका नस्तास्या के लउकलइ जे ओकरा पर से नजर नयँ हटइलके हल  दरबानो एक पल खातिर अपन सिर मोड़ लेलकइ  कल्हे से बोखार हकइ ऊ आगे बोललइ  ऊ कोय जवाब नयँ देलकइ आउ कागज के बिना खोललहीं हथवा में रखले रहलइ  अरे उठऽ मत नस्तास्या अपन बात जारी रखलकइ सहानुभूतिपूर्वक आउ ई देखके कि ऊ सोफा पर से गोड़ निच्चे कर रहले ह  बेमार हकऽ ओहे से जाय के जरूरत नयँ कोय जल्दी नयँ हकइ  तोर हथवा में की हको ऊ देखलकइ ओकर दहिना हाथ में काटल फुचड़ा के टुकड़ा पेताबा आउ जेभी के रुगदी रुगदी कइल अस्तर हकइ  अइसीं ऊ सब लेलहीं सुत गेले हल  बादो में एकरा बारे सोचला पर आद अइलइ कि बोखार में निनारू में ऊ ई सबके कसके दबोच ले हलइ आउ अइसीं फेर सुत जा हलइ  देखहो कइसन चिथड़ा जामा कइलका ह आउ एहे सब लेले सुत्तऽ हका मानूँ कोय खजाना हकइ आउ नस्तास्या अपन उन्मत्त हँसी के साथ खिखिया उठलइ  पलक झपकते ऊ सब कुछ ओवरकोट के अन्दर घुसेड़ लेलकइ आउ नजर गड़ाके ओकरा तरफ एकटक देखलकइ  हलाँकि ऊ क्षण ऊ बहुत कम पूरा अर्थ में समझ बूझ सकऽ हलइ लेकिन ऊ महसूस कइलकइ कि अइसन अदमी के साथ अइसे पेश नयँ आवल जा सकऽ हइ जब ओकरा गिरफ्तार कइल जाय वला होवे  लेकिन पुलिस चाह पीबऽ मन करऽ हको लाके देबो कुछ बच्चल हको नयँ हम जाम हम अभी जाम ऊ बड़बड़इलइ गोड़ पर खड़ी होते  जा लेकिन ज़ीना से उतरियो नयँ पइबऽ  हम जाम जइसन तोहर मर्जी  नस्तास्या दरबान के पीछू पीछू बाहर चल गेलइ  तुरतम्मे ऊ लपकके रोशनी तरफ गेलइ पेताबा आउ फुचड़ा के जाँचे खातिर धब्बा तो हइ लेकिन असानी से बिलकुल नयँ देखाय दे हइ सब कुछ गंदा हो गेले ह घिस गेले ह आउ बदरंग हो गेले ह  जेकरा पहिले से मालूम नयँ हइ ओकरा कुछ पता नयँ चलतइ  नस्तास्या मतलब दूर से कुछ नयँ देख पइलकइ एहे खैरियत हके तब काँपते हाथ से ऊ नोटिस पर लगल सील तोड़के पढ़े लगलइ देर तक ऊ पढ़लकइ आउ आखिर बात समझ गेलइ  ई लोकल पुलिस विभाग से एगो सधारण नोटिस हलइ जेकरा अनुसार ओकरा आझे साढ़े नो बजे पुलिस सुपरिन्टेंडेंट के दफ्तर में हाजिर होवे के हलइ  लेकिन अइसन होलइ कब पुलिस से हमरा कोय वास्ता नयँ रहल ह आउ बिलकुल आझे काहे ऊ कष्टदायक आश्चर्य में सोचलकइ  हे भगमान जल्दी से ई निपट जाय ऊ प्रार्थना करे खातिर टेहुना मोड़के बइठहीं वला हलइ लेकिन खुद हँसियो पड़लइ प्रार्थना पर नयँ बल्कि खुद पर  ऊ जल्दीबाजी में कपड़ा पेन्हे लगलइ  अगर हमर सत्यानाश होवे के हइ त हो जाय परवाह नयँ पेताबा तो पहन लूँ अचानक ओकर दिमाग में अइलइ  धूरी में आउ जादे धूमिल हो जइतइ आउ निशान सब गायब हो जइतइ  लेकिन जइसीं ऊ पेन्हलकइ ओइसीं घृणा आउ खौफ से एकरा उतार देलकइ  उतरलकइ लेकिन ई समझके कि आउ दोसर तो हके नयँ एकरा उठइलकइ आउ फेर से पेन्ह लेलकइ आउ फेर हँस पड़लइ  ई सब कुछ प्रतिबन्धी सब कुछ सापेक्ष सब कुछ एक प्रकार के रूप हइ ई विचार ओकरा सुझलइ चिन्तन के खाली एक हिस्सा के साथ जबकि ओकर पूरा देह कँप रहले हल  अइकी हम तो पेन्ह लेलूँ अइकी हम आखिर पेन्हिये लेलूँ लेकिन हँसी तुरतम्मे निराशा में बदल गेलइ  नयँ हमर बूता के बाहर हके ओकर दिमाग में विचार अइलइ  ओकर गोड़ थरथरा रहले हल  भय के चलते ऊ अपने ऊपर बड़बड़इलइ  माथा चकरा रहले हल आउ बोखार चढ़ल हलइ  ई चाल हकइ ओकन्हीं कोय तिकड़म से हमरा फुसलावे आउ अचानक सगरो से पटकुनियाँ देवे ल चाहऽ हइ ऊ अपना बारे सोचना जारी रखलकइ ज़ीना पर उतरते  सबसे खराब बात तो ई हके कि हम लगभग उन्माद में हकूँ हमर मुँह से कोय बेवकूफी वला बात निकस जा सकऽ हके ज़ीना पर ओकरा आद पड़लइ कि सब चीज तो ऊ अइसीं छोड़के जा रहले ह देवाल कागज के पीछू वला भूड़ में  आ एद्धिर हो सकऽ हइ जानबूझके ओकर पीछू में तलाशी होबइ आद कइलकइ आउ ठिठक गेलइ  लेकिन अइसन निराशा आउ अगर कहल जा सकइ तो अइसन सत्यानाश के अवहेलना ओकरा दबोच लेलकइ कि ऊ हावा में हाथ लहरइते आगू बढ़ते रहलइ  जल्दी से जल्दी कइसूँ खाली ममला निपट जाय बाहर में फेर असहनीय गरमी हलइ एतना दिन तक मोसकिल से कुछ बून बरसले हल  फेर से धूरी अइँटा आउ चूना फेर से दोकान आउ कलाली के दुर्गन्ध फेर से जब न तब पियक्कड़ से भेंट फिनलैंड के फेरीवाला सबन आउ आधा टुट्टल फुट्टल घोड़ागाड़ी  सूरज के तेज चमक ओकर आँख में अइसन पड़लइ कि ओकरा नजर डाले में तकलीफ होवऽ हलइ आउ ओकर सिर बिलकुल चकराय लगलइ  ओकरा बोखार से पीड़ित अइसन रोगी नियन संवेदना हो रहले हल जे अचानक तेज रौदगर दिन में बाहर आ जा हइ  कल्हे वला सड़क के ऊ मोड़ पे पहुँचला पर ऊ कष्टदायक बेचैनी से ओकरा तरफ नजर डललकइ ऊ घर पर आउ तुरते नजर फेर लेलकइ  अगर हमरा पुच्छल जइतइ त शायद हम बता देबइ  ऊ सोचलकइ जब ऊ थाना के पास पहुँच रहले हल  थाना ओकरा भिर से एक चौथाई विर्स्ता दूर हलइ  ओकरा अभी अभी नयका इमारत के चौठा मंजिल पर के एगो नयका फ्लैट में स्थानान्तरित कइल गेले हल  ऊ पहिलउका दफ्तर में थोड़े देर खातिर गेले हल लेकिन बहुत समय पहिले  फाटक से अन्दर घुसते समय ऊ दहिना तरफ ज़ीना देखलकइ जेकरा पर से होके एगो देहाती अदमी हाथ में एगो किताब लेले उतर रहले हल दरबान होतइ मतलब कि एहे दफ्तर हकइ आउ ऊ एहे अन्दाज से ज़ीना से उपरे चढ़े लगलइ  ऊ केकरो से कुच्छो बारे नयँ पुच्छे लगी चाहऽ हलइ  हम अन्दर जइबइ घुटना टेक देबइ आउ सब कुछ बता देबइ ऊ सोचलकइ चौठा मंजिल पर प्रवेश करते करते  ज़ीना संकीर्ण ढालू आउ गंदा पानी से पूरा गीला हलइ  चारो मंजिल पर के सब्भे फ्लैट के भनसा घर के दरवाजा एहे ज़ीना पर खुल्लऽ हलइ आउ लगभग पूरे दिन अइसीं खुल्ले रहऽ हलइ  एकरा चलते भयंकर उमस आउ घुटन रहऽ हलइ  ज़ीना पर से काँख में किताब दबइले चपरासी संदेशवाहक पुलिस कर्मचारी आउ तरह तरह के औरत मरद लोग चढ़ते उतरते रहऽ हलइ भेंटकर्ता या आगन्तुक  खास दफ्तर के दरवाजा भी पूरा खुल्लल हलइ  ऊ अन्दर गेलइ आउ ड्योढ़ी पर रुक गेलइ  हियाँ कइएक देहाती लोग खड़ी खड़ी इंतजार कर रहले हल  हियों बहुत जादे घुटन हलइ आउ एकरा अलावे हाले के पेंट कइल कमरा से उलटी लावे वला ताजा बिन ठीक से सुक्खल बिसायँध शोषक जल्दी से सुखावे वला तेल मिलाके बनावल पेंट के दुर्गन्ध ओकर नथुनमा में वार कइलकइ  थोड़े देर इंतजार कइला के बाद ऊ आउ आगू अगला कमरा में जाय के फैसला कइलकइ  सब्भे कमरा छोटगर छोटगर आउ नीचगर छत वला हलइ  बहुत जादे अधीरता ओकरा लगातार आगू घींचते रहलइ  कोय ओकरा पर ध्यान नयँ देलकइ  दोसरा कमरा में कुछ किरानी बइठल लिख रहले हल जे मोसकिल से ओकरा से थोड़े बेहतर पोशाक में हलइ आउ देखे में विचित्र प्रकार के अदमी लगऽ हलइ  ओकन्हीं में से एगो के पास ऊ गेलइ  तोहरा की चाही ऊ दफ्तर के नोटिस देखइलकइ  छात्र हकऽ नोटिस पर नजर डालके ऊ पुछलकइ  हाँ पूर्व छात्र  किरानी ओकरा तरफ देखलकइ लेकिन बिन कोय कौतूहल के  ई एक प्रकार के विशेष रूप से बिखरल बाल वला आउ जइसे तइसे बस्तर पेन्हले आउ नजर से एक्के स्थिर विचार वला अदमी हलइ  एकरा से कोय काम नयँ बनत काहेकि एकरा लगी सब कुछ एक समान हइ रस्कोलनिकोव सोचलकइ  ओद्धिर जा मैनेजर के पास किरानी बोललइ आउ अँगुरी से आगे तरफ इशारा कइलकइ जे सबसे अन्तिम वला कमरा तरफ इंगित कर रहले हल  ऊ ई कमरा क्रम में चौठा में घुसलइ जे छोटगर हलइ आउ सामान्य लोग से ठसाठस भरल हलइ जाहाँ के लोग पहिलउका कमरा वला लोग के अपेक्षा थोड़े जादे साफ कपड़ा पेन्हले हलइ  भेंटकर्ता लोगन में दू गो महिला भी हलइ  एगो मातम में मामूली कपड़ा पेन्हले मैनेजर के टेबुल के सामने बइठल हलइ आउ ऊ ओकर कहे मोताबिक कुछ तो लिख रहले हल  आउ दोसरकी महिला जे बहुत मोटगर आउ तगड़ी किरमिजी लाल दाग वली हलइ बहुत शानदार पोशाक में छाती पर चाय वला बड़गर कश्तरी नियन ब्रोच जड़ाऊ पिन लगइले एक तरफ खड़ी हलइ आउ कोय काम लगी इंतजार कर रहले हल  रस्कोलनिकोव अपन नोटिस मैनेजर के सामने प्रस्तुत कइलकइ  ऊ ओकरा पर एगो सरसरी निगाह डललकइ आउ बोललइ जरी स ठहरऽ आउ मातमदार महिला के काम में लगल रहलइ  ऊ चैन के साँस लेलकइ  पक्का ऊ बात नयँ हकइ धीरे धीरे ओकरा में साहस आवे लगलइ ऊ साहस बटोरे आउ सचेत होवे खातिर पूरा जोर लगाके खुद के ढाढ़स बन्हइते रहलइ  कउनो बेवकूफी कइसनो बिलकुल ममूली सन लपरवाही आउ हम खुद के पूरा सत्यानाश कर दे सकऽ हूँ हूँ अफसोस कि हियाँ हावा नयँ हकइ ऊ मने मन बात जारी रखलकइ घुटन हकइ माथा आउ जादे चकरा रहल ह आउ बुद्धि भी ऊ अपने अन्दर भीषण अव्यवस्था अनुभव कइलकइ  ओकरा अपने आप पर नियंत्रण खो देवे के भय सता रहले हल  ऊ कोय चीज पर ध्यान केन्द्रित करे आउ कोय बिलकुल असंबंधित चीज के बारे सोचे के कोशिश कर रहले हल लेकिन एकरा में ऊ बिलकुल नयँ सफल हो पइलइ  मैनेजर के तरफ लेकिन बहुत अधिक दिलचस्पी पैदा होलइ ओकरा लगातार मन कर रहले हल कि ओकर चेहरा से कुछ अनुमान लगा लूँ कुछ भाँप लूँ  ई एगो बिलकुल नौजवान हलइ कोय बाईस बरस के सामर आउ लचीला बदन अपन उमर से कुछ जादे उमरदार लग रहल फैशनदार आउ छैला नियन पोशाक पेन्हले सिर पर मांग फाड़ले अच्छा से कंगही आउ अंगराग कइले ब्रश से साफ कइल उजरका अँगुरियन पर कइएक मुँदरी आउ अँगूठी आउ वास्कट पर सोना के चेन  हुआँ पर उपस्थित एगो विदेशी के दू शब्द फ्रेंच में कहलकइ आउ बहुत कुछ संतोषजनक रूप से  लुइज़ा इवानोव्ना किरपा करके बइठ जाथिन ऊ सरसरी तौर पर शानदार पोशाक पेन्हले किरमिजी लाल चेहरा वली महिला से कहलकइ जे अभी तक खड़ी हलइ मानूँ ओकरा बइठे के साहस नयँ कर पा रहल होवे हलाँकि कुरसी बगले में हलइ  इश् डांकऽ धन्यवाद ऊ बोललइ आउ चुपचाप ऊनी सरसराहट के साथ कुरसी पर बइठ गेलइ  उज्जर लैसदार ओकर हलका नीला असमानी रंग के पोशाक अनमन हवा भरल बैलून कुरसी के चारो तरफ फैल गेलइ आउ लगभग आधा कमरा छेंक लेलकइ  इत्र के महँक आ रहले हल  लेकिन महिला स्पष्ट रूप से ई बात से अटपटा महसूस कर रहले हल कि ऊ आधा कमरा छेंकले हलइ कि ओकरा से एतना इत्र के महँक आब करऽ हलइ हलाँकि ओकर मुसकान में कायरता आउ ढिठाई दुन्नु साथ साथ हलइ लेकिन स्पष्ट बेचैनी के साथ  आखिरकार मातमदार महिला के काम खतम हो गेलइ आउ ऊ उट्ठे लगलइ  अचानक कुछ शोरगुल के साथ बिलकुल अकड़ते आउ हर कदम के साथ विशेष तरह से अपन कन्हा के फिरइते एगो अफसर घुसलइ कलगी लगल छज्जेदार टोपी टेबुल पर फेंक देलकइ आउ एगो अरामकुरसी पर बइठ गेलइ  शानदार महिला ओकरा देखके अपन सीट से अइसीं उछल पड़लइ आउ एक प्रकार के विशेष हर्षावेश में एक गोड़ आगू करके घुटना टेकके अभिवादन करे लगलइ लेकिन अफसर ओकरा पर तनिक्को ध्यान नयँ देलकइ आ ऊ ओकर सामने फेर बइठे के हिम्मत नयँ कइलकइ  ई लेफ्टेनेंट हलइ पुलिस चीफ के सहायक जेकर लाल भूरा मोंछ क्षैतिज दिशा में दुन्नु तरफ निकसल हलइ आउ चेहरा के नाक नक्शा में हर चीज बेहद छोटगर जेकरा से धृष्टता के अलावा आउ कुच्छो विशेष नयँ प्रकट होवऽ हलइ  ऊ कनखियाके आउ गोस्सा से रस्कोलनिकोव तरफ देखलकइ ओकर पोशाक बहुत घटिया किसिम के हलइ आउ पूरा विनम्रता के बावजूद ओकर चाल ढाल ओकर पोशाक से मेल नयँ खा रहले हल रस्कोलनिकोव लपरवाही से बहुत सीधे आउ देर तक ओकरा तरफ एकटक देखते रहलइ जेकरा चलते ऊ नराजो हो गेलइ  की चाही तोरा ऊ चिल्लइलइ शायद ई बात पर ओकरा अचरज हो रहले हल कि अइसन गुदड़िया ओकर बिजली नियन दृष्टि से भी ऊ अपना के तुच्छ नयँ समझऽ हइ  हमरा बोलावल गेले ह नोटिस भेजके रस्कोलनिकोव कइसूँ जवाब देलकइ  ई पइसा के वसूली के बारे केस हइ छात्र से मैनेजर कागजात से अपन ध्यान हटाके हड़बड़ी में बोललइ  हियाँ जी आउ ऊ दस्तावेज रस्कोलनिकोव तरफ बढ़ा देलकइ ओकरा में खास जगह पर इशारा करते ई पढ़ऽ पइसा कइसन पइसा रस्कोलनिकोव सोचलकइ लेकिन मतलब ई पक्का ऊ ममला नयँ हइ आउ ऊ खुशी से चौंक उठलइ  ऊ अचानक बड़गो वर्णनातीत राहत महसूस कइलकइ  ओकर कन्हा से सब भार उतर गेलइ  आउ तोरा केतना बजे आवे के आदेश हलो बाबू साहेब मैनेजर चिल्लइलइ नयँ मालूम काहे लगातार जादे आउ जादे अपमानित महसूस करते तोहरा नो बजे आवे के आदेश हको आउ अभी एगारह से जादे बज गेलो ह हमरा पास नोटिस बस पनरह मिनट पहिले पहुँचले हल अपना लगी प्रतीत होल अचानक आउ अप्रत्याशित क्रोध में आउ ई बात में एक प्रकार के खुशी भी पाके रस्कोलनिकोव उँचगर स्वर में अपना तरफ पीठ कइले अफसर के उत्तर देलकइ  एहो की कम हइ कि बोखार से पीड़ित होलो पर हम हियाँ हाजिर हो गेलिअइ  किरपा करके चिल्ला मत हम चिल्ला नयँ रहलिए ह बल्कि बिलकुल ठीक ढंग से बोल रहलिए ह उलटे अपने हमरा पर चिल्ला रहलथिन हँ हम छात्र हकिअइ आउ केकरो अपने ऊपर चिल्लाय के इजाजत नयँ दे हिअइ  सहायक गोस्सा से एतना भड़क गेलइ कि पहिला एक मिनट तो ऊ कुछ स्पष्ट बोल नयँ पइलइ आउ ओकर मुँह से खाली एक प्रकार के छींटा उड़ते रहलइ  ऊ अपन सीट से उछल पड़लइ  जरी चु प र हऽ तूँ सरकारी दफ्तर में हकऽ  बद त मी जी म त क रऽ बाबू साहेब लेकिन अपनहूँ सरकारी दफ्तर में हथिन रस्कोलनिकोव चिल्लइलइ आ एकरा अलावे चिल्ला हथिन सिगरेट पीयऽ हथिन मतलब हमन्हीं सब्भे के तौहीन कर रहलथिन हँ  एतना कहके रस्कोलनिकोव वर्णनातीत आनन्द के अनुभव कइलकइ  किरानी मुसकान सहित ओकन्हीं तरफ देख रहले हल  गरमाल लेफ्टेनेंट स्पष्टतया हक्का बक्का हो गेलइ  एकरा से तोरा कोय मतलब नयँ हको जी आखिरकार ऊ कइसूँ अस्वाभाविक रूप से उँचगर स्वर में चिल्लइलइ  आ जवाब देवे के किरपा करहो जे तोहरा से माँग कइल जा रहलो ह  इनका देखा देहीं अलिक्सान्द्र ग्रिगोरियेविच  तोहरा खिलाफ शिकायत हको पइसा नयँ चुकावऽ हो देख कइसन भड़कीला बाज उड़के आल ह लेकिन रस्कोलनिकोव ऊ सब बात अब नयँ सुन रहले हल आउ उत्सुकता से पेपर झटक लेलकइ जल्दी से जल्दी समाधान खोजे के प्रयास करते  एक तुरी पढ़लकइ दोसरा तुरी आउ ओकरा समझ में नयँ अइलइ  ई की हकइ ऊ किरानी से पुछलकइ  ई करजा के वचनपत्र के मोताबिक तोहरा से पइसा वसूली के माँग हकइ  खयँ तो सारा खरचा जुरमाना वगैरह के साथ तोरा भुगतान करे के चाही खयँ लिखके दे देवे के चाही कि कब भुगतान कर सकऽ हो आउ साथे साथ ई इकरारनामो कि भुगतान होवे के पहिले रजधानी छोड़के नयँ जइबहो आउ अपन जयदाद न बेचबहो आउ न छिपइबहो  आ करजा देवे वला के तोहर जयदाद के बेचे के आ तोहर खिलाफ कनूनी कार्रवाई करे के छूट होतइ  लेकिन हम तो केकरो करजदार नयँ हकिअइ एकरा से तो हमरा कोय मतलब नयँ  आ ई हमन्हीं के पास पहुँचलो ह वसूली खातिर मियाद पूरा होल आउ कानूनन पक्का कइल एक सो पनरह रूबल के करजा के वचनपत्र जे तूँ नो महिन्ना पहिले कॉलेजिएट असेसर के विधवा पत्नी ज़ारनित्सिना के देलहो हल आउ जे विधवा ज़ारनित्सिना कोर्ट के भुगतान खातिर काउंसिलर चेबारोव के दे देलके हल जेरा चलते हमन्हीं तोहरा जवाब देवे लगी बोलइलियो ह  लेकिन ई तो हमर मकान मालकिन हइ तोहर मकान मालकिन होला से की होलइ किरानी ओकरा तरफ सहानुभूति के कृपालु मुसकान के साथ देखलकइ आउ साथे साथ एक प्रकार के विजय के भावना के साथ जइसे कि अइसन नौसिखुआ पर जेकरा पर अभी अभी गोली दागे ल चालू कइल गेल होवे अच्छऽ मानूँ ऊ कह रहल होवे अभी कइसन लग रहलो ह लेकिन ओकरा अब करजा के वचनपत्र से वसूली से की लेना देना हलइ की अब ई लायक हलइ कि कोय फिकिर कइल जाय अपना तरफ से कउनो तरह के ध्यानो देल जाय ऊ खड़ी रहलइ पढ़लकइ सुनलकइ जवाब देलकइ खुद्दे पुछवो कइलकइ लेकिन ई सब कुछ यंत्रवत्  आत्मसुरक्षा के विजय बड़गर खतरा से बचाव एहे ऊ बखत ओकर पूरे आत्मा में व्याप्त हलइ बिन दूरदर्शिता के बिन विश्लेषण के बिन भविष्य के पू्र्वानुमान आउ समाधान के बिन शंका आउ बिन प्रश्न के  ई सम्पूर्ण प्रत्यक्ष आउ स्वाभाविक बिलकुल जैविक प्रसन्नता के क्षण हलइ  लेकिन एहे क्षण दफ्तर में एक प्रकार के गरज आउ बिजली जइसन घटना होलइ  लेफ्टेनेंट जे अभियो तक अपमान के चलते बिलकुल मर्माहत आउ बिलकुल आग होल हलइ आउ प्रत्यक्षतः अपन आहत प्रतिष्ठा के बनइले रहे के कामना कर रहले हल ऊ बेचारी शानदार महिला पर पूरा गोला बारूद के साथ झपट पड़लइ जे ओकरा दफ्तर में घुसहीं के समय से बेवकूफी भरल मुसकान के साथ देखब करऽ हलइ  आउ तूँ जइसन तइसन आउ अइसन ऊ पूरा गला फाड़के अचानक चिल्लइलइ मातमदार महिला निकस चुकले हल तोरा हीं पिछले रात की होलउ अयँ फेर से ओहे बदनामी पूरे गल्ली तक हंगामा करऽ हँ  फेर से लड़ाय झगड़ा आउ नशाखोरी  सुधार घर जाय ल सपनाऽ हीं तोरा हम कह चुकलियो ह तोरा दस तुरी चेतावनी दे चुकलियो ह कि तोरा एगरहमा तुरी नयँ छोड़बउ आ तूँ फेर से फेर से जइसन तइसन तूँ अइसन कगजवो रस्कोलनिकोव के हथवा से गिर पड़लइ आउ ऊ संकोच भाव से ऊ शानदार महिला तरफ देखलकइ जेकरा साथ अइसन अभद्र व्यवहार कइल जा रहले हल लेकिन जल्दीए ओकरा समझ में आ गेलइ कि की बात हइ आउ तुरते ओकरा ई सब किस्सा में बहुत मजो आवे लगलइ  ऊ खुशी से सुन्ने लगलइ एतना कि ओकरा ठहाका लगाके हँस्से के मन कइलकइ ठहाका ठहाका ओकर सब्भे स्नायु फड़क रहले हल  इल्या पित्रोविच किरानी चिंतित होके कुछ कहे ल शुरू कइलकइ लेकिन बीच में रुक गेलइ आउ समय के इंतजार करे लगलइ काहेकि गरमाल लेफ्टेनेंट के बल के अलावा आउ कोय दोसर उपाय से रोकल नयँ जा सकऽ हलइ जे ओकरा अपन अनुभव से मालूम हलइ  जाहाँ तक शानदार महिला के संबंध हइ तो ऊ शुरुए में गरज आउ बिजली से एतना जादे काँपे लगले हल लेकिन विचित्र बात हलइ गारी जेतने जादे आउ कड़रगर होल जा हलइ ओतने जादे ऊ विनम्र होल जा हलइ ओतने जादे भयंकर लेफ्टेनेंट तरफ बिखेरल ओकर मुसकान मनोहर होल जा हलइ  ऊ अपन जगहिया पर टुघर रहले हल आउ लगातार झुक झुकके सलाम कर रहले हल बड़ी बेसब्री से मौका के ताक में रहते कि आखिरकार ओकरा अपन बात कहे लगी अनुमति मिल जइतइ आउ अइसन मौका मिल गेलइ  हमरा हीं कइसनो शोरगुल आउ लड़ाय झगड़ा नयँ हलइ मिस्टर कपितेन कप्तान ऊ अचानक टरटर करे लगलइ केराय के दाना गिरे जइसन जोरदार जर्मन लहजा में हलाँकि धाराप्रवाह रूसी में बोल रहले हल आउ कोय कोय हंगामा आउ बदनामी के बात नयँ हलइ आउ साहेब पीके अइला हल आउ ई सब कुछ हम बतइबइ मिस्टर कपितेन आउ हम्मर कोय गलती नयँ हइ हमर घर शरीफ लोग के घर हकइ मिस्टर कपितेन आउ शरीफ चाल चलन मिस्टर कपितेन आउ हम हमेशे हमेशे खुद नयँ कोय हंगामा चहलिअइ  आ ऊ बिलकुल निसा में धुत्त अइला हल आउ फेर से तीन बोतल मँगलका आउ बाद में एक गोड़ उठइलका आउ गोड़वे से पियानो बजावे लगला आउ ई शरीफ के घर में बिलकुल खराब बात हइ आउ ऊ पियानो बिलकुल तोड़ देलका आउ बिलकुल हुआँ बिलकुल शिष्टाचार नयँ बरतलका आउ ई बात हम बतइलइ  आउ ऊ बोतल ले लेलका आउ सब्भे के पीछू से बोतल से ढकले लगला  आउ तुरते हम दरबान के बोलइलइ आउ कार्ल अइलइ ऊ कार्ल के पकड़ लेलका आउ ओकर आँख पर चोट कइलका आउ हेनरिएत के भी आँख पे मालका आउ हमरा पाँच तुरी गाल पर थप्पड़ लगइलका  आउ ई एगो शरीफ के घर में बिलकुल अशिष्ट व्यवहार हइ मिस्टर कपितेन आउ हम तो चिल्लाय लगलिअइ  आउ ऊ नहर तरफ के खिड़की खोल देलका आउ खिड़की से होके छोट्टे गो सूअर के माफिक केकियाय लगला आउ ई शरम के बात हइ  आउ छोटगर सूअर नियन खिड़की से सड़क तरफ केकियाना छिः छिः छिः आउ कार्ल पीछू से उनकर फ्रॉक कोट घींच लेलकइ आउ हियाँ ई बात सच हइ मिस्टर कपितेन कि उनकर फ्रॉक कोट फट गेलइ  आउ तब ऊ चिल्लाय लगला कि उनका जुरमाना के रूप में चानी के पनरह रूबल भुगतान करे के चाही  आउ हम खुद्दे मिस्टर कपितेन चानी के पाँच रूबल उनका फ्रॉक कोट खातिर भुगतान कइलिअइ  आउ ई शरीफ मेहमान नयँ हका मिस्टर कपितेन आउ सब तरह के बदनामी वला काम कइलका ऊ बोलला हम तोरा बारे बड़गो व्यंग्य अखबार में छपवा देबो काहेकि हम सब्भे अखबार में तोहरा बारे कुछ भी लिख सकऽ हियो  मतलब ऊ लेखक में से हका जी मिस्टर कपितेन आउ ई कइसन असभ्य मेहमान हका मिस्टर कपितेन जब एगो शरीफ के घर में अच्छऽ अच्छऽ अच्छऽ बहुत हो गलो तोहरा हम बता चुकलियो ह बता चुकलियो ह हम वास्तव में तोहरा बता चुकलियो ह इल्या पित्रोविच फेर से किरानी अर्थपूर्ण ढंग से बोललइ  लेफ्टेनेंट तेजी से ओकरा तरफ एक नजर देखलकइ किरानी थोड़े सन सिर हिला देलकइ  त ई अति आदरणीय लविज़ा इवानोव्ना तोहरा लगी हमर आखिरी वचन हको आउ ई अन्तिम तुरी लेफ्टेनेंट बात जारी रखलकइ कि अगर तोहर शरीफ वला घर में एक्को तुरी आउ हंगामा होलो त हम तोहरा जइसन कि उच्च घराना में बोलल जा हइ अन्दर कर देबो  सुन लेलऽ त एगो साहित्यकार लेखक अपन कोट के पिछला हिस्सा फट जाय के कारण एगो शरीफ वला घर में चानी के पाँच रूबल वसूल कर लेलकइ त अइसन होवऽ हका ऊ लेखक सब आउ ऊ रस्कोलनिकोव पर तिरस्कार भरल नजर डललकइ  परसुन एगो कलालियो के खिस्सा हइ खा तो लेलकइ लेकिन पइसा चुकावे ल नयँ चाहऽ हइ कहऽ हइ नयँ तो हम तोरा बारे व्यंग्य लिख देबो  स्टीमर पर एगो दोसर व्यक्ति पिछले सप्ताह एगो इज्जतदार घराना के स्टेट काउंसिलर उनकर घरवली आउ बेटी के साथ बहुत अश्लील भाषा में पेश अइलइ  आउ हाले में मिठाय के एगो दोकान से एगो के धक्का देके निकास देवल गेलइ  अइसने होवे करऽ हका ई लेखक साहित्यकार छात्र शहर के ढोलहा पिट्टे वला सब छिः आउ तूँ चल हियाँ से हम खुद तोरा हीं रुकके मुआइना करबउ तब जरी खियाल रखिहँऽ सुनलँऽ लुइज़ा इवानोव्ना त्वरित शिष्टाचार के साथ सब दिशा में झुक झुकके सलाम करे लगलइ आउ अइसे सलाम करतहीं पीछू हटते हटते दरवाजा तक पहुँच गेलइ लेकिन दरवाजा पर खिल्लल ताजा चेहरा आउ शानदार घना सुनहरा गलमोंछी वला एगो मशहूर अफसर से पीठ तरफ से टकरा गेलइ  ई खुद निकोदिम फ़ोमिच पुलिस चीफ हलथिन  लुइज़ा इवानोव्ना जल्दी से लगभग फर्श तक झुकके सलाम कइलकइ आउ जल्दी जल्दी छोटगर छोटगर डेग भरते फुदकते दफ्तर से उड़न छू हो गेलइ  फेर से धमाका फेर से गरज आउ बिजली आँधी तूफान निकोदिम फ़ोमिच शरीफ आउ दोस्ताना अंदाज में इल्या पित्रोविच के संबोधित कइलथिन फेर अपन दिल के परेशान कइलऽ फेर से गरमाल हकऽ हमरा ज़ीना पर से ही सुनाय देलक  जी को य बा त न यँ ह ल इ इल्या पित्रोविच जरी शरीफाना लपरवाही से बोललइ कुछ कागज लेके हरेक कदम पर अकड़ से कन्हा के झटकते ऊ दोसरा टेबुल भिर चल गेलइ जाहाँ कदम हुएँ कन्हा ई सर जरी किरपा करके देख लेथिन श्रीमान लेखक मतलब छात्र तथाकथित पूर्वछात्र पइसा भुगतान नयँ करऽ हथिन वचनपत्र देलथिन हल फ्लैट खाली नयँ करऽ हथिन लगातार इनका बारे शिकायत अइते रहऽ हइ आउ श्रीमान के इनकर सामने हमरा सिगरेट पीये पर एतराज हइ ऊ खुद्दे तो कमीना नियन हरकत करऽ हथिन आउ अइकी सर उनका तरफ जरी देखथिन अइकी खुद्दे अभी कइसन सुन्दर लगऽ हथिन गरीबी कोय दोष नयँ हकइ दोस्त अइसे जे कहऽ हमरा मालूम हइ पोरोख़ तूँ अपमान सहन नयँ कर सकलऽ  तूँ शायद कोय बात पर उनका से नराज हो गेलऽ होत आउ खुद बोले बगैर नयँ रहल गेलो होत रस्कोलनिकोव के साथ शिष्टता से संबोधित करते निकोदिम फ़ोमिच अपन बात जारी रखलथिन लेकिन तूँ बेकारे एतना नराज होलऽ ऊ बहुत बहुत उदार व्यक्ति हका हम तोरा से कह रहलियो ह लेकिन पोरोख़ शाब्दिक अर्थ बारूद पोरोख़ ऊ लहर जा हका भड़क उठऽ हका जर जा हका आउ फेर कुछ नयँ सब कुछ खतम आउ नतीजतन खाली दिल के सोना रेजिमेंट में भी इनका लोग लेफ्टेनेंट पोरोख़ के नाम से पुकारऽ हलइ आउ ई कइसन रे रे रेजिमेंट हलइ इल्या पित्रोविच चिल्ला उठलइ ई बात से बहुत खुश होके कि ओकरा एतना अच्छा से रिझावल गेलइ लेकिन अभियो तक रुष्ट रहलइ  रस्कोलनिकोव के अचानक मन कइलकइ कि ओकन्हीं सब्भे के कुछ तो असामान्य रूप से आनन्दप्रद बात कहे  माफ करथिन कप्तान साहेब ऊ बिलकुल निस्संकोच अचानक निकोदिम फ़ोमिच के संबोधित करके कहे लगलइ हमर परिस्थिति पर भी जरी गौर करथिन हम उनका से माफी माँगे लगी तैयार हकिअइ अगर हमरा से कोय बेअदबी होले ह  हम गरीब आउ बेमार छात्र हकूँ गरीबी से हतोत्साह ऊ अइसहीं बोललइ हतोत्साह  हम पूर्वछात्र हकूँ काहेकि हम अभी अपन खरचा नयँ चला सकऽ हूँ लेकिन हमरा पइसा मिल्ले वला हके हमरा फलना प्रान्त में माय आउ बहिन हके  हमरा ओकन्हीं पइसा भेजता आउ हम भुगतान कर देम  हमर मकान मालकिन बड़ी दयालु औरत हइ लेकिन ऊ एतना हद तक गोसाल हइ काहेकि हमर टीसनी के काम छूट गेल ह आउ हम पिछले चार महिन्ना से भुगतान नयँ कर पा रहलूँ हँ आउ ऊ हमरा हीं खनमो नयँ भेजऽ हके आउ हमरा बिलकुल समझ में नयँ आवऽ हके कि ई कइसन वचनपत्र हकइ अब ऊ ई करजा के वचनपत्र के अधार पर हमरा हीं से माँग करऽ हइ हम कइसे ओकरा भुगतान करिअइ अपनहीं विचार करथिन लेकिन एकरा से तो हमन्हीं के कोय संबंध नयँ हइ किरानी फेर अपन राय देलकइ जी जी हम अपने से सहमत हकिअइ लेकिन हमरो बात साफ करे देथिन रस्कोलनिकोव फेर बोललइ किरानी के संबोधित करके नयँ बल्कि लगातार निकोदिम फ़ोमिच के लेकिन पूरा साहस बटोरके इल्या पित्रोविच के भी संबोधित करे के प्रयास करते हलाँकि ऊ दृढ़संकल्प होके अइसन देखा रहले हल कि ऊ कागजात उलटे पलटे में लगल हइ आउ तिरस्कारपूर्वक ओकर उपेक्षा कर रहले ह  जी हमरो अपना तरफ से बात स्पष्ट करे देथिन कि हम ओकरा हीं तीन साल से रह रहलिये ह अपन प्रान्त से आवे के समय से आउ पहिले पहिले लेकिन हमरा अपना तरफ से ई बात स्वीकार कर लेवे में हरजे की हइ कि शुरुए में हम वचन देलिअइ कि हम ओकर बेटी के साथ शादी कर लेबइ मौखिक वचन बिलकुल अपन मर्जी से ई लड़की हलइ तइयो हमरा ऊ बड़ी पसीनो हलइ हलाँकि हमरा ओकरा से प्यार नयँ हलइ एक शब्द में जवानी मतलब हम ई कहे लगी चाहऽ हिअइ कि मकान मालकिन ऊ बखत हमरा बहुत कुछ उधार दे हलइ आउ हमर जिनगी कुछ कुछ अइसे चल रहले हल हम बहुत लपरवाह हलिअइ तोहरा से अइसन घनिष्ठता के बात बिलकुल नयँ माँगल जा रहले ह बाबू साहेब आउ एकरा लगी हमन्हीं के पास समइयो नयँ हइ बड़ी रुखाई आउ विजय के भाव से इल्या पित्रोविच बिच्चे में टोकलकइ लेकिन रस्कोलनिकोव गरमाहट के साथ ओकरा रोक देलकइ हलाँकि ओकरा अचानक बोले में बहुत जादे दिक्कत होलइ  जी जी लेकिन हमरा जरी सब कुछ बतावे तो देथिन कि की बात हलइ आउ अपना तरफ से हलाँकि ई बताना जरूरी नयँ हकइ हम तोहरा से ई बात से सहमत हिअइ लेकिन एक साल पहिले ई लड़की टाइफस से मर गेलइ  आउ हम किरायेदार के रूप में हुआँ पहिलहीं जइसन रहते रहलिअइ आउ मकान मालकिन जब अखनी वला फ्लैट में अइलइ त हमरा कहलकइ आउ मित्रवत् कहलकइ कि ऊ हमरा पर पूरा भरोसा करऽ हइ आउ सब कुछ लेकिन हम ओकरा एक सो पनरह रूबल करजा के वचनपत्र लिखके दे दिअइ जे ओकर हिसाब से कुल मिलाके ओकरा हम धारऽ हलिअइ  सर ऊ ठीक ठीक अइसीं बोललइ कि जइसीं हम ओकरा ई कागज दे देबइ ओइसीं ऊ फेर से जेतना चाहबइ ओतना करजा दे देतइ आउ ऊ अपना तरफ से कभियो कभियो ई ओकर अपन शब्द हलइ ई कागज के इस्तेमाल नयँ करतइ जब तक कि हम खुद्दे भुगतान नयँ कर दे हिअइ आउ अब देखऽ जब हमर टीसनी के काम छूट गेल ह आउ हमरा पास कुछ नयँ हके तब ऊ वसूली के अर्जी पेश करऽ हइ त अब हम की कहिअइ ई सब भावुक विवरण से बाबू साहेब हमन्हीं के कोय सरोकार नयँ हइ रुखाई से इल्या पित्रोविच बात काटके बोललइ तोहरा उत्तर देवे के चाही आउ प्रतिज्ञापत्र आउ तोर प्यार व्यार आउ सब ई दुख दरद वला घटना से हमन्हीं के कोय संबंध नयँ  जाय द तूँ जरूरत से जादे सख्ती कर रहलऽ ह टेबुल के पास बइठते आउ दसखत के काम चालू करते निकोदिम फ़ोमिच बड़बड़इलथिन  ऊ एक प्रकार से शर्मीन्दगी महसूस कर रहलथिन हल  लिखऽ तो किरानी रस्कोलनिकोव से कहलकइ  की लिखिअइ ऊ एक तरह से विशेष रुखाई से पुछलकइ  हम बतावऽ हियो  रस्कोलनिकोव के लगलइ कि ओकर स्वीकारोक्ति के बाद किरानी ओकरा साथ जादे लपरवाह आउ तिरस्कारपूर्ण रवैया अपना लेलक ह लेकिन ई अजीब बात हलइ कि ऊ केकरो कइसनो विचार अचानक बिलकुल उदासीन भाव से देखे लगले हल आउ ई परिवर्तन कइसूँ पलक झपकते एक पल में हो गेले हल  अगर ओकरा जरिक्को सन सोचे के मन करते हल त ओकरा वास्तव में अचरज होते हल कि एक्के मिनट पहिले ऊ कइसे ओकन्हीं साथ बोल पइलके हल आउ अपन भावना के ओकन्हीं पर थोपवो कइलके हल आउ ई सब भावना पैदा काहाँ से होले हल एकर विपरीत अब अगर अचानक कमरा पुलिस वलन से नयँ बल्कि ओकर निकटतम मित्र लोग से भरल होते हल तइयो लगऽ हइ कि ओकन्हीं खातिर ओकरा एक्को मानवीय शब्द नयँ मिलते हल एतना हद तक ओकर दिल अचानक खाली हो चुकले हल  कष्टदायक अनन्त अकेलापन आउ विलगाव के निराशापूर्ण संवेदना अचानक चैतन्य रूप से ओकर आत्मा पर प्रभाव डललकइ  न तो इल्या पित्रोविच के सामने ओकर व्यक्त कइल गेल भावोद्गार के नीचता आउ न तो लेफ्टेनेंट के ओकरा पर विजय के नीचता अचानक ओकर दिल के अस्तव्यस्त कइलकइ  ओह अब ओकर खुद के नीचता ई सब अहंकार के बात लेफ्टेनेंट जर्मन औरतियन पइसा के वसूली दफ्तर वगैरह वगैरह से ओकरा की लेना देना हलइ अगर ऊ क्षण ओकरा जला देवे के सजा भी सुनावल जइते हल तइयो ऊ बखत ऊ विचलित नयँ होते हल सजा के फैसला के भी शायदे ध्यान से सुनते हल  ओकरा साथ कुछ तो ओकरा लगी बिलकुल अनजान नया अचानक आउ पहिले कभी अनुभव नयँ कइल हो रहले हल  अइसन बात नयँ हलइ कि ओकरा समझ में आ रहले हल लेकिन ऊ स्पष्ट रूप से अनुभव कर रहले हल कि हाले नियन केवल भावावेश से ही नयँ बल्कि आउ कउनो प्रकार से भी ओकरा लगी पुलिस दफ्तर में ई सब लोग के आउ संबोधित करना संभव नयँ हलइ आउ चाहे ओकर भाय बहिन सब ही काहे नयँ होवे आउ पुलिस दफ्तर के लेफ्टेनेंट नयँ तइयो ऊ कउनो बात खातिर ओकन्हीं साथ अइसे संबोधित बिलकुल नयँ कर सकते हल चाहे जिनगी के कइसनो परिस्थिति रहे  ऊ ई पल के पहिले कभियो अइसन विचित्र आउ भयंकर संवेदना अनुभव नयँ कइलके हल  आउ सबसे जादे जे कष्टदायक हलइ ऊ हलइ बोध चाहे विचार के अपेक्षा कहीं जादे संवेदना प्रत्यक्ष संवेदना जिनगी में अभी तक ओकर अनुभव कइल संवेदना में से सबसे अधिक कष्टदायक संवेदना  किरानी ओकरा से अइसन परिस्थिति वला वसूली से संबंधित जवाब खातिर सामान्य रूप के फॉर्म भरवावे लगलइ अर्थात् हम अभी भुगतान करे में लचार ही फलना फलना समय तक कउनो दिन भुगतान करे के वादा करऽ हिअइ शहर से बाहर नयँ जइबइ अपन जयदाद न तो केकरो बेचबइ न केकरो नाम करबइ वगैरह वगैरह  तोरा से तो लिक्खल नयँ जा रहलो ह तोर हथवा से तो कल्लम ससर रहलो ह किरानी बोललइ उत्सुकता से रस्कोलनिकोव तरफ देखते  बेमार हकऽ की जी सिर में चक्कर आब करऽ हके आगे बोलऽ बस हो गेलो दसखत कर देहो  किरानी कागज ले लेलकइ आउ दोसर काम में लग गेलइ  रस्कोलनिकोव कलम वापिस कर देलकइ लेकिन उठके जायके बजाय अपन दुन्नु केहुनी टेबुल पर टिका देलकइ आउ अपन सिर के दुन्नु हाथ से कसके थम लेलकइ  ओकरा अइसन लगलइ जइसे ओकर सिर पे कील ठोकल जा रहले ह  विचित्र विचार अचानक ओकर दिमाग में अइलइ अभीये उठके निकोदिम फ़ोमिच के पास जाम आउ कल्हे वला सब घटना के बारे बता देम सब कुछ एकदम विस्तार से बाद में ओकन्हीं साथ फ्लैट में जाम आउ कोनमा के भुड़वा में रक्खल सब समान देखा देम  आवेश एतना तीव्र हलइ कि ऊ जगह पर से ओकरा पूरा करे खातिर उठ खड़ी होलइ  की कम से कम एक मिनट सोच नयँ लेवे के चाही ओकर दिमाग में बिजली नियन ई विचार कौंधलइ  नयँ सबसे अच्छा बिन सोचले समझले आउ कन्हा से भार उतर जात लेकिन अचानक ऊ रुक गेलइ जगह पे मानूँ स्तम्भित होल निकोदिम फ़ोमिच गरमाल इल्या पित्रोविच के कुछ कह रहलथिन हल आउ उनकर शब्द ओकर कान तक उड़के अइलइ ई नयँ हो सकऽ हइ दुन्नु के छोड़ देवल जइतइ पहिला सब कुछ विरुद्ध हकइ जरी सोचहो ओकन्हीं दरबान के काहे लगी बोलाके लइते हल अगर ई ओकन्हीं के काम होते हल खुद के बारे में रिपोर्ट करे खातिर की की आँख में धूल झोंके लगी नयँ ई तो बहुत जादे चलाकी के बात होतइ आउ आखिर में छात्र पेस्त्र्याकोव के ठीक फाटक पे दुन्नु दरबान आउ फेरीवला के घरवली ठीक ओहे समय देखलके हल जब ऊ अन्दर घुसले हल ऊ तीन दोस्त के साथ आ रहले हल आउ ओकन्हीं से ठीक फाटके पर अलगे होले हल आउ निवास के बारे दरबान के तब पुछलके हल जब ओकर दोस्त सब साथे हलइ  अब तूहीं बतावऽ कि अइसनका अदमी निवास के बारे पुछतइ अगर अइसन इरादा से जा रहले हल आउ कोख़ ऊ तो बुढ़िया हीं जाय के पहिले निच्चे चानी के व्यवसाय करे वला सोनरवा हियाँ आधा घंटा तक बइठल हलइ आउ ठीक पौने आठ बजे ओकरा हीं से बुढ़िया के हियाँ जाय लगी उपरे तरफ रवाना होलइ  त अब सोचहो लेकिन माफ करथिन ओकन्हीं के वक्तव्य से ई कइसन विरोध पैदा होलइ ओकन्हीं खुद्दे विश्वास देलावऽ हइ कि ओकन्हीं दरवजवा खटखटइलके हल आउ ई बात कि दरवजवा में अन्दर से बन हलइ आउ तीन मिनट के बाद जब दरबान के साथ अइलइ त मालूम पड़ऽ हइ कि दरवाजा खुल्लल हकइ एहे तो असली बात हइ हत्यारा पक्का हुआँ बइठल हलइ आउ सिटकिनी लगइले हलइ आउ ऊ पक्का पकड़ा जइते हल अगर कोख़ बेवकूफ़ी नयँ करते हल खुद्दे दरबान के बोलावे खातिर नयँ जइते हल  आउ ऊ हत्यारा ठीक एहे अन्तराल में ज़ीना पर से होके उतर जाय में सफल हो गेलइ आउ ओकन्हीं के कइसूँ चकमा देके ओकन्हीं के बीच से घिसक गेलइ  कोख़ दुन्नु हाथ से क्रॉस करऽ हइ आउ कहऽ हइ अगर हम हुआँ रह जयतूँ हल त ऊ झपटके हमरा कुल्हाड़ी से जान मार देत हल  आउ ऊ रूसी सार्वजनिक पूजा करावे ल चाहऽ हइ हे हे हे आउ हत्यारा के कोय नयँ देख पइलकइ लेकिन कइसे कोय देख पइते हल ई घर की हइ नोआ के नौका हइ  किरानी अपन राय देलकइ जे अपन जगह से सब कुछ सुन रहले हल  मामला स्पष्ट हइ मामला स्पष्ट हइ निकोदिम फ़ोमिच बड़ी जोश में अपन बात दोहरइलथिन  नयँ मामला बहुत अस्पष्ट हइ  इल्या पित्रोविच दृढ़तापूर्वक बोललइ  रस्कोलनिकोव अपन हैट उठइलकइ आउ दरवाजा तरफ बढ़लइ लेकिन दरवाजा तक नयँ पहुँच पइलइ जब ऊ होश में अइलइ त देखलकइ कि ऊ कुरसी पर बइठल हइ कि दहिना तरफ से कोय अदमी ओकरा सहारा देले हइ कि बामा तरफ दोसर अदमी खड़ी हइ पीयर पानी से भरल एगो पीयर गिलास लेले हइ आउ निकोदिम फ़ोमिच ओकरा सामने खड़ी हथिन आउ एकटक ओकरा तरफ देख रहलथिन हँ ऊ कुरसी पर से उठ गेलइ  बात की हको बेमार हकऽ निकोदिम फ़ोमिच तीक्ष्ण स्वर में पुछलथिन  ऊ दसखत करे घड़ी कलम्मा मोसकिल से पकड़ पा रहलथिन हल किरानी बोललइ अपन स्थान पर बइठते आउ फेर से कागज के काम में लगते  आ बहुत दिन से बेमार हकऽ इल्या पित्रोविच अपन जगह से पुछलकइ आउ अपन कागज उलटते पुलटते  वस्तुतः ओहो रोगी के देख रहले हल जब ऊ बेहोश हलइ लेकिन तुरते ऊ चल गेलइ जब ऊ होश में आ गेलइ  कल्हे से जवाब में रस्कोलनिकोव बड़बड़इलइ  आउ कल अहाता से बाहर निकसलऽ हल निकसलूँ हल  बेमार रहलो पर बेमारे हालत में  केतना बजे साँझ के सात बजे के बाद  की हम पूछ सकऽ हियो कि काहाँ सड़क पर  संक्षिप्त आउ स्पष्ट  चेहरा के रंग बिलकुल सफेद पड़ल आउ इल्या पित्रोविच के नजर के सामने अपन कार कार सूजल आँख के पलक बिन गिरइले रस्कोलनिकोव तीक्ष्ण स्वर में आउ रुक रुक के जवाब देलकइ  ऊ मोसिकल से अपन गोड़ पर खड़ी हो पा रहला ह आउ तूँ निकोदिम फ़ोमिच बोलना शुरू कइलथिन  कोय बात नयँ हइ एक प्रकार के विशेष ढंग से इल्या पित्रोविच जवाब देलकइ  निकोदिम फ़ोमिच कुछ आउ कहे वला हलथिन लेकिन किरानी तरफ देखके जेहो बड़ी एकटक नजर से ओकरा देख रहले हल चुप हो गेलथिन  सब कोय अचानक चुप्पी साध लेलकइ  बड़ी विचित्र बात हलइ  अच्छऽ जी ठीक हको जी इल्या पित्रोविच अपन बात समाप्त करते बोललइ हम तोहरा नयँ रोकबो  रस्कोलनिकोव बाहर निकस गेलइ  ओकरा बाहर गेला पर एगो गरमागरम बातचीत चालू होलइ जे ओकरा अभियो सुनाय दे रहले हल जेकरा में निकोदिम फ़ोमिच के प्रश्नात्मक स्वर सबसे अधिक सुनाय देब करऽ हलइ सड़क पर ऊ पूरा होश में आ गेलइ  तलाशी तलाशी अभी तलाशी घर तरफ जइते ऊ मने मन दोहरइलकइ  डाकू सब शक कर रहले ह हाल वला भय ओकरा फेर से पूरा तरह से दबोच लेलकइ सिर से पैर तक  सूची पिछला अगला नानी के रात में गाँव रत रत भर जागल रहऽ हे  गरमी से जादे मच्छड़ के मारे लोग के नीन नऽ परे  आउ खटिया पऽ परल लोग थपड़ी से चटचट मच्छड़ मारइत रहऽ हथ  रमधार मिसिर अपने ठकुरबारी के सामने पानी छिटके खटोला बिछा देलन हल आउ ओकरे पऽ परल परल मच्छड़ मारइत हलन  ओने से दन दनायल खदेरन बहु चलल जाइत हले  लगल कि हहासल हावा के एगो झोंका आयल आउ फिनो सांत हो गेल  खदेरन बहु दउड़ल नानी के चौपाल में पहुँचल  उहाँ अभी सन्नाटा छवले हल  दलान में ढिबरियो नऽ बरल हल  नानी पेटकुनिये अंगना में परल हल  आनके पूछलक का बात हो नानी अभी खाय उई ला नऽ बनौलऽ हे काहे तऽ मरल नियन परल हऽ भिखना के चाचा के रोज के इहे हाल हल कि ऊ जीरवा के दोकान पऽ कनहूँ से एक बंडील दतवन लान के सबेरही रख दे हलन आउ अपने मुँह में एगो दतवन लगौले गाँव में एक चक्कर लगा दे हलन  जउन गली में ऊ जाथ लोग फुसके लगथ आज सबेरे नरदवा पर नजर परलो हे नऽ जानी दिन कइसे कटत आउ ऊ जीरवा के दोकान से चलके सीधे चमटोली पहुँचलन आउ रोझन रविदास के दुरा पर खड़ा हो गेलन  ओने से रोझन के बेटी रमुनी निकलल आउ पाँव लागी चाचा कहके गगरा लेले गली में निकल गेल  ऊ पूछते रह गेलन कि रोझनी घरे हउ तइयो ऊ बिन जबाबे देले पनघट पऽ पहुँच गेल  नारद दतवन चिवावइत आगे बढ़लन तऽ एगो आदमी भइस पऽ चढ़ल चरावेला ओकरा लेले जाइत हल  देखके नारद के नऽ रहायल बोललन आज सबेरे सबेरे भइसासुर के दरसन भे गेल  घरे खायला नऽ मिललऽ रे गबूदना तऽ तोरे ही आनके डेरा डाल देबउ  गबूदना जा जा कहइत भइस के हँकौले अगाड़ी बढ़ गेल  आज नारद के कहई लहइत नऽ हल  से ऊ खिसियायल दतवन के जोर जोर से दाँत में रगड़इत गली में चलल जाइत हलन  हाथ दतवन पऽ हल आउ मन जीरवा पऽ हल आउ आँख खदेरन बहु पऽ हल  से उनकर एगो गोड़ ईंटा पऽ पर गेल आउ ईंटवा उलट गेल  से ऊ ओहिजे थसकुरिये गिर गेलन आउ उनकर धोती गोबर में लेसरा गेल  देखके खदेरन बहु हँस देलक तऽ नारद बिगड़ गेलन खीस तऽ उनका पहिल ही से बरल हल  से उनकर मुँह से कुछ खराब निकल गेल  सुनके खदेरन बहु काली के रूप धर लेलक आउ हाथ मेंकर तमाकू ओकर मुँह पऽ फचाक् दे मार देलक  तमाकू नारद के आँख पऽ पर गेल आउ कुटकुटाय लगल  ऊ दतवन छोड़के आँख मले लगलन  एने खदेरन बहु चिचिआइत हल सब के जीरवे समझ लेले हें अबरी कुछो बोललें तऽ मुँह में आग लगा देबउ मुझौंसा तू रड़ुवा हें आउ ऊ राँड़ हउ  कर ना काहे लेइत हें चुपे चुपे गूर चुरा ऊरुरे एकारसी कलमुँहा जीभिया खींच लिअउ गुदाल सुनके पनघट पऽ के मेरारुन उहाँ जमा हो गेलन  अवते मातर रमुनी बोलल ठीक कैलें चाची अगवने हमरो मइया के बारे में पूछऽ हले खदेरन बहु राम राम ओहसन सतवंती के भी ई बात चलावऽ हे मुँहजरा  मुँहवाँ पऽ थूक नऽ देलें हमनी सब थूक तऽ एकर मुँह पर  आउ सचमुच में दू चार गो बूढ़ी मेहरारुन नारद दने मुँह करके पच् पच् थूक देलन  एगो मइल सीसी लेले नानी जीरवा हलुआइन भिरू लुदकुनिये चलल जाइत हल  सीसी के घेंची में सुतरी के पुराना जोर बान्हल हल जे तेल आउ गर्दा से चटचटाइन हो गेल हल  नानी जीरवा के दोकान पर पहुँच के छेकुनी कोना में ओठगा देलक आउ चटचटाइत हाथ धूरी में पोछ के बोलल रे जीरवा आध पाव करूआ तेल भर दे आउ दू पइसा के निमक दे दे  जीरवा अभी दोकान खोलते हल  समान के सरिआवइत हल बोलल राते नीन नऽ का अलवऽ हल नानी बड़ा सबेरे तेल ला चल अयलऽ कहके टीन में से एगो मरल चुटरी निकाल के झट से गली में फेंक देलक  नानी देख लेलक तऽ बोलल इहे मिठइया नऽ लइकवन के दे हऽहीं गे जेकरा में भेड़ारी भरल हउ  तोहनिये पिलेग फैलावऽ हे  सुनके जीरवा बिगड़ल चाहलक बाकि डरे नऽ बोलल कि नानी तुरते सात कुरसी के उघारे लगऽ हे  ओकर पेट में तो कइसनो बात पचे नऽ  जब अपने सिकाइत अपने करऽ हे तऽ दोसर के का छोड़त से जीरवा एकरा पऽ कुछो नऽ बोलल आउ नानी के सीसी लेके तीसी मिलल करुआ तेल दे देलक आउ निछुक्का के दाम काटलक  पइसा जंगीआयल बकसा में डालके बोलल तीना उना नऽ का लेबहू नानी नानी तनी मुसकायल अरे जीरवा तोर दोकान हउ कि जादू घर हउ हें हलुआइन काम करऽ हें तेलिन के आउ बेचऽ हें कोइरिन के चीज सब बूढ़ मेहरारुन घरे चल गेलन आउ नानी सपना में मरलकन लइकन के लेमोचूस बाँटे लगल  रात साँय साँय करइत हल बाकि गरमी के रात में एगो दूगो लोग खटिया पर सुतल करवट बदलइत हलन  अठमी के चान डूब गेल हल  नानी मचिये पऽ बइठल बइठल झुके लगल हल आउ झुँकते झुँकते लेमोचूस बाँट रहल हे  सबसे पहिले महतो ओला लइका आयल आउ पूछलक माय आज तू हमरा लेमोचूस देइत हें आउ ऊ दिना तू उठाके नाला में गाड़ देले हल  ऊ दिन लेमोचूस न हलो  नानी का जवाब देइत  ओकरा तऽ नीने में कठमुरकी मार देलक  टुकुर टुकुर ओकरा देखइत रह गेल  ऊ लइका रुस गेल  नानी लेमोचूस देइत हे आउ ऊ ले नऽ रहल हे  ऊ भागे लगल आउ नानी हाथ में लेमोचूस लेले ओकरा पीछे दौड़े लगल  नानी केतनो जोर लगौलक बाकि ऊ नऽ पकड़ायल  भाग के नाला में कूद गेल  नानी भी ओकरे साथ कूदल तऽ मचिया पऽ से नीचे लोघड़ गेल  ऊ सम्हर के फिनो बइठ गेल आउ अपन सपना पऽ विचार करे लगल तब हम तेरहे चउदह बछर के हली  कच्चे में पेट रह गेल हल  ऊ घड़ी सउसे गाँव में कोहराम मच गेल हल  लगऽ हल कि गाँव पऽ अकास फाट के गिर जायत बाकि महतो एने परतछे हमर हाथ पकड़लन आउ ओने हल्ला सांत भे गेल  नानी के आँख लगते हल कि महतो फिन अँचरा खींचलक तऽ हमरा खीस बर गेल आउ गढ़े ओला खुरपा निकाल के चला देली  ओकर एगो अंगुरी कटा गेल  लेहू हमर मांग पर चूआ देलक आउ कहलक देख जानी ई सेनुरदान हो गेलो  अब तू हमर हो गेलें  बोल दोसर बिआह तो न न करबें लेहू के टपकइत बून देख के हमरा मोह लगल आउ कह देली हँ न करबो बाकि हमरा रखबें कहाँ ई गाँव में तऽ बड़कन महतो लोग तोरा कच्चे चिबा जथुन  आज जे हमर माय तोरा पर कुछो नऽ बोलो ओहू काली बन जयतो  तब तू का करबें ऊ बोलल हमनी सहर सहरात का नऽ चल सकऽ हें केतना के उहाँ परवरिस हो जा हे  हमनी दू परानी के का गुजर न होयत नानी मन में सोचलक कि सब मरद अइसने कहऽ हे आउ करे के बेरा चूरी पेन्ह ले हे बाकि ऊ बड़ा बहादूर निकलल सबके सामने ही ऊ हमर हाथ पकड़ के अपना ही लिया गेल  हमहूँ ओकरा ही ठाठ से रहे लगली  नानी मचिया के बगल में चटाई पऽ सुतल फोफिआइत हल  ओकर नरेटी के घर्र घर्र से टोला परोसा के नीन टूट जा हल बाकि नानी जब सुत जाय तऽ बिना किरिंग फूटले उठबे नऽ करे  आज कइसे तऽ हाली हाली ओकर नीने उचट जाइत हल आउ हाली हाली सुते के कोरसिस करइत हल  जब तनी आँख मड़राय तब ओकर लइकन आन के ओकरा घेर लेथ  लगल कि ऊ खेलौनियाँ बुढ़िया एक रोज हमर तीन महीना के दूधमुँह लइका के खेलावेला गाँव के बहरी भूतहा बर तर ले गेल तब से पते न चलल कि ओकर बेटा के का हो गेल कहाँ चल गेल  ढेर साल के बाद पता चलल हल कि ऊ बुढ़िया बाँझ पड़िआइन से ५० पच्चास रुपेया लेके ओकरा दे देलक हल  ओही लइका आज बाबाजी बनके पोथी पतरा पूजावइत हे  आज ऊ भला मानत कि हमर बेटा हे सूच्चा पाड़े बनके अकड़ल चलऽ हे  जरा देखऽ नऽ ओहू लइका नियन लेमोचूस ला आन के अगोरले हे  रात के अन्हारा में माय माय कहइत हे आउ बिहने भेल  कहत कि गोड़ो नऽ लगलक बुढ़िया  भला सोच जीरवा हम बेटवे के गोड़ लागीं अच्छा लेले एगो लेमोचूस आउ कल से मत अइहें  तू ही तो एगो बचलें हें  बढ़िया से खो कमो तोरे देखके तो संतोख हे  बाकि तूहूँ आजे के मरदाना नियन कहऽ हें कुछ आउ करऽ हें कुछ आउ  ऊ बोलल का करबे माय जे हमरा पोसलक हे ओकर गुन तो लेबही परऽ हे  ओकर बाप दादा अइसने करइत अलथिन हे  तोरे नियन कमाय ओला तऽ न न हलथिन  नानी बोलल जादे नेत मत बघार हमरा भिरु  लेमोचूस ले ले आउ भाग  पोथी पतरा पूजाव  फिनो अनचके नानी के नीन टूट गेल आउ सपना बिला गेल  ओने कउवा टराय लगल हल  गली के इनरा पर बलटी डोरी के खट् खट् सुनाय लगल हल  नानी के पेट ममोरे लगल नानी तू बड़ी दिना से एके तरह के कहानी सुनावइत अयलऽ हे आज दोसर कहानी सुनावऽ नऽ त़ऽ हमनी सब चललियो  एतना कहके सच्ची के सब लइकन भरभरा के खड़ा हो गेलन  नानी के माथा ठनकल  ओकरा कहानी कहला बिना पेट में अनाजे नऽ पचऽ हल  ई अचक्के लइकन के हड़ताल देखके नानी गिलपिल में पड़ गेल बाकि फिनो ओकरा एगो उपाय सूझल कहलक कि तनी देर ठहर  हम तुरते आवइत हियो तब नया कहानी कहबो  लइकन बइठ गेलन आउ नानी उठके जीरवा के दोकान पऽ चल गेल  बीस पइसा के दसगो लेमोचूस लेलक आउ सोचइत आ गेल कि आजकल सब काम तऽ घूसे से होवे के ठहरल  लइकन का दोसर हथ  ऊ आन के मचिया पऽ बइठ गेल आउ सब लइकन के एकहगो लेमोचूस दे देलक  लइकन खाके बइठ गेलन आउ नानी कहानी कहे लगल बाकि अब ओहनी कहिनौ बिना लेमोचूस के कहानी सुनबे नऽ करथ  नानी के अब रोज दस बीसगो पइसा खरचे परे आउ खुसामदो करे परे  ऊ उबिया गेल हल  नानी एक रोज दोसर उपाय सोचलक काहे नऽ बुढ़ियन के कहानी सुनाईं कुछ नया बात सुनेला भी मिल जायत ओहनी पुतोह से लड़े से भी बच जयतन  से नानी टोला भर के सब बूढ़ी के जुटौलक आउ अधरतिया तक ओहनी के कथा सुनौलक  दोसर दिन टोला भर के पुतोह जुट के नानी के गोड़ लागलन आउ चढ़ावा भी कुछ चढ़ौलन  सब पुतोहन कहलन नानी तू अइसही कहानी कहइत रहऽ तऽ हमनी के जान बचल रहे नऽ तऽ हमनी घुल घुल के मर जायम  ई रोजगार में नानी के बेस फैदा बुझायल  से ऊ टोला से आगे बढ़के दोसर टोला के भी बूढ़ी लोग के जुटौलक आउ कहानी कहे लगल  आज सुनताहर के काफी भीड़ हल आउ नानी के जबान पजल कैची नियन दनादन चलइत हल  सुन गे खदेरन बहु बार पके से कोई बुढ़ा नऽ जाय  बूढ़ा हो हे बीचे में जीरवा टोक देलक का दात टूटे से बुढ़ा जा हे नानी नानी के सब दाँत टूट गेल हल बाकि कपार के केस कुचकुच करिया हल  से नानी बिगड़ गेल सुन रे जीरवा  तोरा नियन केतना के हम देखली हे  तू का हें खदेरन बहु चुहल कैलक अरे तू नानी के का जानें अबहियो ई दू चारगो के देख सकऽ हथ  दाँत टूटे से का हो हे केस तऽ नागिन नियन हइन  सुनके नानी के पारा आउ ऊपरे चढ़ गेल तू का समझलें हें हमरा  एगो खदेरने के भार से तो मर मरा गेले  तोरा में का दम हउ तब तक जीरवा फिनो टुभक देलक नानी जवानी में तो तू खोज खोज के हँ हँ कह दे भतार करऽ हली  तोरो में हउ हिम्मत करबें एकेगो में दाँत खिसोरा गेलउ  हमरा तीन तीनगो करे परल हल  तइयो देख हमर बार  खदेरन बहु फिनो उसका देलक ई दतवा कउनो तूड़ देवकवऽ हे नानी कि अपने टूट गेलवऽ हे  बरवा करिये हवऽ  नानी जब ताव में आ जा हल तब अपने कहानी जोर जोर से कहे लगऽ हल  ओकरा एहू नऽ बुझा हल कि ऊ अपन सिकाइत हे  ओकरो लगे कि एहू एगो कहानिये हे  आज सब बूढ़ियन मिल के ओकरा खिसिया देलन  ऊ सुध बुध खोके अपन कहानी अपने कहे लगल सुन गे खदेरना बहु आउ जीरवा हम अइसही कहानी नऽ कही तोहनी के पुतोहियन गोड़ पूजऽ हउ तब कहऽ हिअऽ  सब हम जानऽ ही तोहनी कैगो भतरछोड़नी हें  रोझनी पूछलक रानी तू कैगो छोड़लऽ हे लइकन फइकन एको नऽ हवऽ  गरम लोहा भे गेल हल नानी आउ बूढ़ियन हथौड़ी चला रहलन हल नानी लम्बा होल जाइत हल  बढ़इत बढ़इत वर्तमान से भूत ला खिंचा गेलन आउ भूते नियन बके लगलन सुन गे रोझनी आउ खदेरन बहु जीरवा तऽ मरल नियन हउ  ऊ का खाके हमरा बरोबरी करतउ तोहनी नियन हम केतना के जनमा जनमा के गाड़ देलियो  बिना मरद के जनमावऽ हलहूँ का नानी एगो जुवान लड़की गते बोलल बाकि नानी सुन लेलक आउ भभक गेल बिना मरद के जनमावऽ हें तोहनी आजकल के छैल छोकरी  हम अपन जवाना में तीन तीनगो कैली बाकि सब हमरा अकेले छोड़के चल गेलन  सब छोड़ देलको नानी एको नऽ रखको नानी कसके बिगड़ गेल आउ छेकुनी लेके मचिया पऽ से उठ गेल  खरीयत हल कि रोझनी ओकरा गोड़ हाथ पर के बइठवलक नऽ तऽ जुवान छोकरी के जवानी निकाल देहत नानी  जब ओकरा पऽ काली जी सवार हो जा हथ तो मरद के तऽ समझबे नऽ करे मेहरारू का हे नानी मचिया पऽ बइठ गेल  सब बूढ़ी समझौलन तऽ ऊ अपन कहानी कहे लगल बाकि अबहियों हल खीस से मातल  जीरवा कहलक नानी पहिलका मरद कहिना कैलऽ हल ऊ काहे छोड़ देलको ठीक हो जीरवा अइसही पूछ  बढ़िया से पूछबें तऽ सब कह देबो  खीस बरयबे तऽ एके एक के माथा चूर देबो  सब बूढ़ियन हँ हँ नानी के रट लगौलन तऽ नानी तूम्मा नियन फूल के अपन बेयान देवे लगल सुन गे जीरवा हम नान्ह से पतिवर्ता हियो कुंती नियन  दस बारह बरस के हलियो तऽ घास गढ़े जा हलियो  उहइ दू चारगो घसगढ़वन हमरा पाछे घूरे लगलो  बाकि एगो हमर आँख में गड़ गेलो  अँखिया दुखैलो नऽ हल नानी एकरा पऽ नानी बिगड़ल नऽ अबरी हँसे लगल  ओकर पोपल मुँह से दाँत के बदले जीभ निकल आयल जेकरा से ऊ सूखल ओठ के भींजौलक आउ फिनो कहे लगल ऊ घसगढ़वा कच्चा महतो हलो  दू बरस के बाद हमर अमल रह गेलो  हम बिगड़ली तऽ ऊ महतो हमरा ही रोज कुछ न कुछ पहुँचावे लगलो  गरीबी का न करा दे हे से हमर गरीब माय बाप भी खुस बाकि जब हमर पेट उभरल तो ओहनी के हवासे गुम हो गेल  हम कहली कि माय एकरा में घबराय के का बात हे हमर हाथ ओकरे से धरा दे  जीरवा पूछलक हथवा धरावे से पेटवा पचक गेलवऽ नानी ई मजाक सुनके नानी बिगड़ गेल चमइन भिरु कोख छिपावऽ हें केकरो हाथ धर लेला पर पेट पचकावे के जरुरत पड़ऽ हे सौ सौगो चूहा खाके पचौले होयबें  नानी के तरवा के लहर कपार पर चढ़ल जाइत हल  से ऊ परतूक देलक महाभारत के नाम सुनले हें रोझनी कइसन हो हे नानी नानी भिरु बइठ के तू महाभारत भी न जाने अभी तोहनी हमरा न पकड़ते हल तो एहिजे महाभारत मच जयतो हल  ऊ जवनकी के मार छेकुनी के छरपट छोड़ा देतियो हल  डरे सब बुढ़ियन हँऽ में हँऽ मिलावे लगलन  ठीके कहलऽ नानी अगाड़ी कहऽ फिनो का भेलो का भेल का ओकरा से दूगो भेल आउ दूनो के जनमते नाला में गाड़ देवे परल  आउ फिनो महतो भी हमरा छोड़के चल गेलन  जीरवा पूछलक मरले होलो हल नानी आउ महतो कहाँ चल गेलथुन न गे जीरवा जनमते ओहनी के जम्हुआ जाँत दे हलो आउ का कहिओ दुख के बात महतो के टीभी हो गेलो आउ कहते कहते नानी के आँख से झर झर लोर चले लगल आउ ऊ अनचके में गूंग बन गेल  नानी जब गूंग बन जा हल तो बिना खीस बरले ओकरा बकारे न निकले  से जवनकी फिनो टुभकल नानी तू तो महाभारत पढ़ले हऽ महाभारत के नाम सुनके नानी के ताव आ जा हल अरे हम का पढ़बई पढ़बें तोहनी कौलेजिया छोकड़ी  चुपे चुपे सब काम करबें आउ कहे के हिम्मत तो हउ नऽ  जीरवा बीच बिचाव कैलक छोड़ऽ नानी ई सब बात अपन जबाना के बात कहऽ  सुनबें हमर जबाना के बात  कुन्ती चुप्पे तीन तीन गो जनमौलन हल  हम तीन गो परतछे कैली हल  एके तुरी कैलहूँ हल नानी अरे अकिल होउ तब न समझे के हम का दरोपदी नियन पतिवर्ता हली कि एके दफे पाँच पाँच गो के रखती हले हम तो एगो जुवान मेहरारू हली जइसन ऊ कौलेजिया ओली हे  ऊ घड़ी से ऊ जवनकी कौलेजिया के बोली बंद हो गेल आउ नानी के रेकार्ड चढ़ गेल  सुनबे तऽ सुन  ओकरा बाद हमर बिआह एगो खूसट बूढ़ा से हो गेलो  खाय के ठेकान तऽ हल नऽ बाप तिलक कहाँ से देतन हल से बूढ़वा से ऊ सस्ती में पूरे डेढ़ सौ लेके हमरा ओकरा ही अरियात देलन जहाँ जयते मातर हम ऊ बूढ़वा के कब्जा में कर लेलियो  ताला कुंजी ले लेलियो  ऊ अब हमर इसारा पऽ नाँचे लगलो  सुन गे जीरवा जइसे दरोपदी के खुलल बार देखके अर्जुन नाँचऽ हलन आउ भीम टंडइली करऽ हलन  सुनके कौलेजिया फिन बोलल लगऽ हे कि नानी सउँसे महाभारत कंठस्थ कैले हथ  अबर नानी के ताव आउ आ गेल बोलल महाभारते नऽ रमायन भी कंठस्थ हउ सुनबें कहिअउ सब अउरत सोचलन कि अबरी केकर बारी आ जायत आउ केकर बखिया उधरे लगत से डरे सब एके दफे बोललन नऽ नानी हमनी का खाके सुनब बुझायत कुछ  अपने कहानी कहऽ  नानी फिनो कहे लगल बुढ़वा सबेरे के दीया हल बिना हवे के बुताये लगल बाकि हमर पेट में एगो दोसर दीया जरा देलक  खेत बारी अन धन हइये हलई  से हमहू संतोख रखे लगली  फिन दस महीना के बाद भेलो  सबे एके दफे बोललन दस महीना के बाद तोहनी का जाने पहिले एगारह बारह महीना पऽ लइका हो हल  अब नऽ नौवे महीना पऽ हो जा हे केकरो सात आठ महीना पर  महादे जी के कथा सुनले हें कातिक जी केतना दिन पऽ होलन हल बरह्मचारी हनुमान जी के सुनले होयबें  उनको लइका हलइन तुलसी दास के नाम सुनलें होयबें केतना दिना पर जनमलन हले नानी अपन विषय से अलगे हो रहल हल आउ डर हल कि फिनो केकरो पऽ चू जायत  से सब घिघिआय लगलन  नानी तू तो बहादूर हऽ घोड़ी नियन जे अठारह महीना पऽ बिआ हे  नानी खुस हो गेल हँऽ अब तोहनी समझलें हें  तब ऊ बूढ़ा के लइका हमर पेट में पूरे दस महीना रहके बारह भेल आउ चान नियन बढ़े लगल  खाय पीये के कोई हरजा हइये न हल  एगो टोला के बुढ़िया खेलौनिया ठीक कर ले लियो  ओही छौड़ा के खेलावे आउ खिआवे पीआवे  हमरा तऽ खेती बारी से फुर्सते नऽ मिले  तऽ का तू सब दिन टउआइत ही रह गेलऽ नानी कइसे रहा हलो तू तो ऊ घड़ी जुआन होयबऽ तोहनी हमरो से जादे भुलक्कड़ हे  पहिलही न कहलियो हल कि हम तीन तीन गो कैली हले  तऽ अपन तेसर मरदनवाँ के पूरा खिस्सा कहबे न कैलऽ नानी नानी तनी बिगड़ल सब एके तुरी सुन लेबें  हम एक एक करके कहबऊ आउ कभी एकर खिस्सा ओकर में घुस जयतो आउ ओकर खिस्सा तोहनी पर चू जयतो  चुपचाप सब सुनेला हउ तो सुन न तो ई छेकुनी देख  नानी के छेकुनी देख के सब सटक सीताराम तब नानीये ओहनी के हिम्मत बढ़ौलक खिस्सा सुनेला हउ तो तोहनी सब तनी भिरु आ जो आउ मन लगा के सुन  ढेर दिना से मरद मेहरारू पऽ सासन कैलन हे अब तोहनी के भी मरद पऽ सासन करे के चाहउ तब ओहनी के दिमग ठंढा जयतो  कइसे नानी ओहनी तऽ हमनी के मारके भुरकुनी कर देत  नानी बिना दाँत के मुँह से गरजल तोहनीओं तइयार रह  एक दफे हमरो पऽ ऊ हाथ उठौलक हल  हमहूँ धीपल छोलनी चला देली तनी सुन से नाक बच गेलई नऽ तऽ छप से उड़ जतई हल  तहिना से ऊ सुधरिये गेल  जब तक हम सुतल रहीं तब तक ऊ उठके घर आगन बहार देवे आउ बरतन लेके मइसे ला बइठ जाय  हम जब उठके आईं तऽ अगना में बरतन खटखटाइत देख के कहीं ई का करइत हऽ रजुआ के बाप आउ बहर भूईला चल जाई  घंटा भर के बाद लौटी तऽ आग सुलग के तइयार रहे  पोसुईं कुत्ता का हलो नानी जवनकी गते टुभकल  नानी बिगड़ गेल तोहनी पोसुवाँ बाघ रख जे दोसर भिरु बिलाई रहतउ आउ घर में तोहनीये के खा जतउ  ओकरा बोले देहू नानी  खदेरन बहु ललकरलक  नानी घोड़ी नियन जमे लगल एक रोज हम बजार चल गेली हल  लौटे में तनी देरी भे गेल  देखली कि अभी आग नऽ जुटल हे  ऊ अगना में बइठ के तोरे नियन एगो कुटनी बुढ़िया से बात करइत हल  हमरा अगना में देखते ऊ पीछे के दूरा खोल के भागल से तीन दिन के बाद घूरल  बेचारी बीच में पड़ गेल ऊ कुटनी बुढ़िया  ओकर गरदसा उतर गेलई  झखुरा धर के ओहिजे ओकर मांग में खरी रगड़ देली  फिनो का भेलो नानी मरदा के अयला पऽ रख लेल हूँ मेहरारू भाग जा हे तऽ मरद ओकरा रखबें न करे आउ रखऽ हे तऽ तुलसी गंगाजल पियाके  सुन गे जीरवा बीच में हमर बात मत काट  पहिले सब सुन ले तऽ कुछ कहिहें  जब ऊ तीन दिन पऽ लौट के आयल तऽ हम पहिले ओकरा से करार करौली कि अब से बिन पूछले घरे से बाहर लात नऽ रखिहऽ  ऊ गिरगिट नियन मुड़ी हिला के सब बात मान लेलक  ऊ दिना से नानी मुये कि बिन पूछले कहऊ जाये आउ कउनो मेहरारू से बोले के हिम्मत करे  नानी तू तीन तीन गो कैलऽ आउ ओकरा केकरो वे बोलहूँ से रोकऽ हलहूँ सुन रे कौलेजिया छोकरी तू अभी पढ़ल कर सब बात आजे नऽ समझ जयबे ढेर दिन तक ओहनी हमनी पऽ राज कैलन आउ सक भी कैलन हे  अब तऽ हमनी के कहल करही पड़तइन  ओहनी एगो का साठ गो आउ हजार गो करतन हमरा तीने गो कैला पऽ तू घबराइत हें  अउरत जात नऽ हे बुधी तऽ मेहरारुये ओला हउ  अकिल कहाँ से होतउ का तऽ पढ़ल हें जवनकी डाँट खाके चुप हो गेल आउ बुढ़ियन कहलन तू कहऽ नानी ई अभी जुवान हे  बुढ़ारी में पता चलतई  नानी फिनो सुरुम कैलक ऊ हमर कान पातर मरदाना हलो  सेनुर टिकुली करके कउनो बूढ़ा से भी बोलो तऽ ओकर कान खड़ा हो जाय आउ हमरा पीछे खोपियागिरी करे लगे  एक दिन फिनो ऊ कुटनी बुढ़िया साथे बतियाइत पकड़ा गेल  ऊ दिन हमर तरवा के लहर कपार पऽ चढ़ गेल  हाथ पकड़ के घरे से बहरा देलिअई कि आज से ई दूरा पऽ चढ़े के जरुरत न हो  अब हमहूँ मन से बुढ़ाय लगलियो हल  सब कहे लगलन अब कल्ह कहिहऽ नानी ढेर रात बीत गेलो  हमनी के पुतहियन असरा में होयतन  नानी के मन अभी आउ कहे के करइत हल  से बोलल भतार बिना मन न लगइत हउ कि एतना अकुतायल हें सब नानी के ई मजाक सुन के भी सब बुढ़ियन उठलन आउ भरभरायल उहाँ से जल्दी जल्दी घरे दने जाय लगलन  नानी उदास हो गेल  लगल कि ओकर मरलकन लइकन आन के ओकरा चारु बगल घेर लेलन हे  नानी ओहनी के लेमोचूस बाँट रहल हे नसीब  भला ई कठन दर्शन है का विष के साथ विष मिलीला पविता के मात्रा घट जायत शोधन कर के जदि विष के मारक क्षमता खतम भी कर देल जाय तो का ओकर नाम अमरीत हो जायत हाँ विषय विषमौषधम भी होव हे बाकि कब जब कोई कुशल रसायनी मिल जाय तव  एही जगह विचार करे के जरूरत है  आखिर कारन का हे कि शान्ति लावल चाहइत ही आउ अशान्ति बढ़इत हे  लावल चाहइत ही समाजवाद आउ आवइत हे उग्रवाद  प्रजातन्त्र के खोल से निकलइत हे खौफ तन्त्र  एकर एक्के कारन दिखाई देइत हे कि आझ गाँधी जइसन कुशल रसायनी वैद्य कोई नऽ हे जे जहर के शोध के जहर नाशक क्षमता पैदा करे  आझ गाँधी जी मत रहथ  उनका जो गोली नहियों मारल जात हल तो का सब दिन रहबे करतन हल थोड़े ऊ बेचारे अजर अमर हलन बाकि उनकर काम हे बनवल लीक हे  ओकरा पर चल के बहुत हद तक बाँजल पावल जा सकऽ हे  बाकि करल का जाय आझ गाँधी के जुग जोड़े हे ओती घड़ी महात्मा कहावऽ हलन मनस्येकम् वचस्येकम् कर्मव्येकम् जहात्मना आउ आझ आझ जो गाँधी रहतन हल तो उनको नयका पढ़ाई  थङ्कहीं परत हल परिभाषा बदल के चले परत हल मनस्यन्यद वचस्यन्यद कर्मणन्यद महात्मना आझ के महात्मा ओही नम्बरी हे जेकर कोई बात  कभी स्थाई होइये न सके ठीक ओइसही जइसे दामिनी दमक रहहीं धन माही   स्वैर होय चाहे जे बाकि परयास तो एही रहत कि मानसिकता बदले मूल्य पहिचानल जाय स्वार्थ तत्र के जगह लोकतंत्र कायम रहे दोसरो के धन जन हमरा सुख दे  गलत रस्ता छोड़ के सही पर चले के हिम्मत होय  एकर अलावे जे सोचऽ हे ऊ तो पागल हे  काहे कि मानवता के राह कुछ आउ हे अयन चिन्ता छोड़ क दोसरा ला जो जीये  अक्कर कदम कदम पर बैकुण्ठ बनल हे होये कहताहर पंकजवासिनी द्वारा सुरेन्द्र साह पटेलनगर पटना एगो बाबा जी हलन  ऊ बड़ी गोल गोल बात बतियावऽ हल  उनकर ई खूबी हल कि ऊ कोय के भी पुछला पर इया कोय काम अढ़ैला पर खूब लम्बा चौड़ा बात बतियावऽ हलन बाकि करऽ कुच्छो न हलन  उनकर ई आदत से भला आदमी के बड़ी परेशानी होवऽ हल  एक तुरी ऊ जंगल से चलल आ रहलन हल कि उनका बीच राह में पड़ल एगो शंख मिलल  ऊ शंख के उठा के ले ले अयलन  घरे आके ओकरा धो धा के ऊ पहले ओकर पूजा कयलन फिनू ओकरा फूँकलन  ओकरा में से अवाज आयल सुखी रहऽ बचवा जे मन के चाहऽ हवऽ से माँगऽ  बाबा जी के ऊ घरी बड़ी भूख लगल हल  ऊ शंख के परनाम कहलन आउर कहलन हमरा बड़ी भूख लगल हे  से हमरा खूब बढ़िया भोजन करावऽ  उनकर प्रार्थना सुन के शंख बजलक ल लड्डू खाऽ पूड़ी खाऽ इमरिती खाऽ बर्फी खाऽ पेड़ा खाऽ बाजा ती खुस होके कहलन बस बस पहले इतने दे दऽ  ऊ आस जोहइत में बइठल रहल बाकि कुच्छो न आयल  बाद में ऊ अब भी कुछ मँगलन ऊ शंख बार बार ओयसने देवे के खूब लम्बा चौड़ा हाँक देत बाकि कभियो कुच्छो देवे नऽ बाबा जी समझ गेलन के ऊ शंख उनकरे नियन खाली हाँके ओला ढपोरशंख हे जो बात तो खूब लुभावे ओला कहऽ हे बाकि कुच्छो करऽ न हे नारायण प्रसाद जी ई जान के हमरा बड़ा मिजाज खुश होलवा की एतना अच्छा लघु कथा लिखल हे हमारा दिने से बहुत बहुत धन्यावादकहताहर कुलवन्ती देवी चुटकिया बाजार सिमली शाहदरा पटना सिटी एगो अदमी अपना के भारी शहंशाह समझऽ हलक बाकि ऊ हलक भारी कंजूस  से ओकरा हीं कोय अतिथि जदि आवऽहलक तऽ ऊ ओकरा कोय न कोय बहाना बना के टरका दे हलक  एक तुरी ओकर एगो बड़ा पुराना इयार ओकर घर आयल  अयला पर ऊ ओकरा अप्पन बैठका में बैठयलक ओकर कुसल क्षेम पुछलक आउ बचपन के इयाद करके हँसी मजाक कयलक  ओकरा पैर धोवे ला ऊ पानी भी मँगौलक  भोर के बेरिया हल  जब बातचीत करइत कुछ समइया बीत गेल तऽ अप्पन बोली में असीम प्यार भर के ऊ कहलक आज एकादसी हवऽ  हमनी हीं सबकी उपवास हवऽ  कल रात के कुछ बासी बचल तऽ हे बाकि तूँ बसिया तो खैबऽ नऽ  से ई घरवा से निकलला पर अगलके मोड़ पर बंसी हलवाई के दूकान हवऽ  से तूँ उहाँ कचौरी जलेबी भरपेट जरूर खा लिहऽ तोरा हम्मर किरिया  कहताहर भूपेन्द्र नाथ मो॰पो॰ बेलखरा जिला जहानाबाद एक ठो पैंक हल  ऊ एगो बस्ती में गेल  उहाँ कहलक कि हमरा तेरह हर के बैल हे बाछी पोछी के लेखा नऽ हे  इहाँ आ के देखलक कि बाड़ी बाछी हे जे अइसन चोता हगे हे कि अँगनो लीपे भर नऽ हे  बड़ा दगा देलक पैंक  कह गेल पैंक कि तेरह कोठी चाउर हे कोठा खुद्दी के लेखा जोखा नऽ हे  आँख से देखली पइला पर धान माँड़ो चुये न हे  बड़ा दगा देलन पैंक कह गेलन पैंक कि सोना रूपा ढेर हे काँसा पीतर के लेखा जोखा नऽ हे  आँखि देखवलन कि फुटली छिपनिया कि पनियो रहे योग नऽ हे  बड़ा दगा देलन हो पैंक कह गेलन पैंक कि तेरह थान लूगा हे फाटल पुरान के लेखा जोखा नऽ हे  आँखि देखवलन फटली लुगरिया जे पेंवनो साटे जोग नऽ हे  बड़ा दगा देलऽ हो पैंक कहताहर भूपेन्द्र नाथ मो॰पो॰ बेलखरा जिला जहानाबाद लाल गोहुम के उजर चपाती आउ धीवन के ठट्ठा हम छानत हैं मोसाफिर तू खाव तऽ बाजे घमघट  घमघट के माने नऽ सखी घमघट के माने नऽ  कोठा ऊपर कोठरी तर बिछाओ खाट  घमघट के माने नऽ सखी घमघट के माने नऽ  हम तुम मोसाफिर मौज करो तब बाजे घमघट  लम्बा डाँड़ पात पुराना सौंफ पुराना सौंफ मिरीच के ठट्ठाभांग ले भंगोटन ले आ तब बाजे घमघट  घमघट के माने एही सखी घमघट के माने एही कहताहर रामचन्द्र मिस्त्री स॰शि॰ मो॰ पो॰ सोननगर जिला औरंगाबाद सात समुन्दर गंडक पार एगो मधुआ के गाँव हल जेकरा में भोला नाम के मछुआरा रहऽ हल  ऊ समुन्दर से मछरी मार के खा पीआऽ हल  कभी कभी मोती भी मिल जाय तो ऊ काली माई के वरदान समझऽ हल  भोला बूढ़ा भेल तो तीरथ करे जाय लगल बाकि ओकर बेटा रोक देलकइन  एक तुरी बेटा समुन्दर में गोता लगौलक तो ऊ फिन कहिनो नऽ निकलल  भोला रो धो के संतोख कैलक  कुछ दिन के बाद ओकर मसोमार पुतोह से एगो पोती भेलई आउ पुतहियो मर गेलई  भोला बेचारा टुअर पोती के पोसे पाले लगल  नाव पर ले जा के पोती के सुता देवे आउ अपने समुन्दर में डुबकी लगा के मछरी मोती निकाले  ई तरी गते गते पोती कुछ सेयान भेलई तो ऊ दादा के काम में मदद करे लगल  अइसेहीं काम चलइत हल  साहित्यकार वीणा मिश्रा सम्मान समारोह सभी फोटो फेसबुक से समारोह कार्यक्रम वीणा मिश्रा जी सम्मानित कवितापाठ गोपाल निर्दोष कवितापाठ राधा रानी कहताहर रामचन्द्र मिस्त्री स॰शि॰ मो॰ पो॰ सोननगर जिला औरंगाबाद एगो सहर में भारी राजा हलन  उनकर चार गो बेटा हलन  बड़का लड़का बड़ा बढ़िया हलन तइयो सहर के चुगला सब राजा भीर उनकर सिकाइत करके दू बरस दू बरस ला जंगल में निकलवा देलक  राजकुमार जंगल में जाय लगलन तो उनकर अउरत चन्द्रप्रभा भी घिघिआ के साथ हो गेलथिन  ऊ कहलकथिन कि बिन मरद के अउरत कइसे जीअत  से हमहूँ अपने के साथ जंगले में रहब कहताहर रामकृत प्रसाद मो॰ चिलोरी पो॰ मखदुमपुर जिला जहानाबाद एगो राजा के चार गो बेटा हलन  जब बेटा सब पढ़ लिखके तइयार हो गेलन तो राजा कहलन कि तोहनी अप्पन अप्पन काम बतावऽ  ओकरा में से बड़का बेटा कहलक कि हम अभी पढ़बो  मँझिला कहलक कि हम तो नोकरी करबो  सँझिला कहलक कि हम तो गिरहस्ती करबो  छोटका बेटा बंस में लेढ़ा लगाबे खातिर चोर से रूप में जनम लेलक  राजा छोटका लड़का से कहलक कि ए बेटा तू जब अप्पन माय के झुल्ला चोरा ले अयबऽ तऽ हम मानब कि तूँ सही चोर हऽ  राजा के छोटका बेटा अप्पन महल में सेन्ह फोर के अप्पन माय के पास पहुँचल  गरमी के महीना हल  ओकर माय गरमी के मारे झुलवा काढ़ के खटिया पर रख देलक हल  ऊ झुल्ला उठाके ले भागल आउ जा के बाबू जी के देखा देलक  राजा कहलन कि तू ठीके में पकिया चोर हें  राजा फिनो कहलन कि हम्मर बेटा तो बंस में लेढ़ा लगाइये देलऽ बाकि हम तोरा सही माने में पकिया चोर तब समझवो जब तू फलना राजा के सात भुजाओला तरवार आउ सामकरन घोड़ा चोरा के ले अयबऽ  बेटा कहलक कि बापजान हम जरूर ला देम  राजा बेटा के दिन तारीख दे देलक  छोटका बेटा ओही दिन महल से चल देलक  कहताहर सुमेरु सिंह मो॰ पो॰ जईबिगहा जिला गया नौरंग आउ सबरंग नाम के दूगो भाई हलन  ओहनी दूनों भाई चोरी करे में माहिर हलन  एक दिन दूनों सोचलन कि हमनी चोरी तो बड़ी कैली बाकि राजा हीं नऽ चोरवली तो पक्का चोर कउची के आजे चलल जाय दूनों भाई तैयार हो गेलन  फिन दूनों राजा के महल में घुस गेलन  उहाँ देखलन कि राजा सूतल हथ आउ नउवा गोड़ में तेल लगा रहल हे  जब राजा के नीन आ गेल तऽ नउवा उठ के चल देलक  तऽ चोरवा के छोटका भइवा राजा के खटिया पर बइठ गेल आउ गोड़ दबावे लगल  एतने में रजवा के नीन टूट गेलई आउ नउवा के खिस्सा कहेला कहलन तो नउवा के जगह पर बइठल चोरवा खिस्सा कहे लगल  कहताहर सूर्यदेव सिंह ग्राम दनई पो॰ जाखिम जिला औरंगाबाद एगो राजकुमार के डोम से बड़ी इयारी हल  दूनो जुआ खेलऽ हलन  एक दफे राजकुमार डोम के हाथे सब कुछ हार गेलन  राज पाट हारला के बाद अप्पन बहिन के भी दाव पर रख देलन आउ ओकरो हार गेलन  डोम राजपाट न ले के उनकर बहिन के मांगलक तऽ ऊ कहलक कि हम्मर बहिन फूल के बड़ी सौखीन हे  से तू जा के पोखरा में बइठ के फूल देखइहें  बहिन फूल लेवे जायत तो तू पकड़ लिहें एकरा बाद राजा अप्पन माय से कहलक कि कल हम अपने से हर जोते जायम  ऊ कहलन कि राजा के बेटा होके तू हर जोते कइसे जइबें बाकि राजकुमार नऽ मानलन आउ हर बैल ले के खेत पर चल गेलन  जब पानी पीये के बेरा भेल तब माय अप्पन बेटी दीहिलो के नस्ता ले के भेजलक  दीहिलो भाई के नस्ता करावइत हल तो ओकरा पोखरा में कमल के फूल लौकल  से ऊ भाई से पूछ के फूल ला पोखरा में हेल गेल  भर घुट्ठी पानी में गेला पर फूल नऽ मिलल तो दीहिलो गीत गयलक भर घुट्ठी पानी में अइली हो भइया तइयो न मिलल कमल केरा फूल राजकुमार कहलन कि आउ ओते जो बहिनी आउ ओते जो बहिन कमर भर पानी में फिन छाती भर पानी आउ फिर मांग भर पानी में फूल ला गेल बाकि फूल नऽ पकड़ायल  बहिन कहलक माँग भर पानी में अइली हो भइया तइयो नऽ मिलल कमल केरा फूल राजकुमार कहलन आउ ओते जो बहिनी आउ ओते जो माँग से सेनूर धोआयल हो भइया तइयो न मिलल कमल केरा फूल  ओतने में पानी में बइठल डोम राजकुमार के बहिन के ले के बइठ गेल  जब राजकुमार हर बैल ले के घरे अयलन तो माय दीहिलो बेटी ला पूछलन तो ऊ बता देलन कि मायँ बुझी भुला गेल सगरो खोजाय लगल  तब दीहिलो के पोसल सुग्गा ओही पोखरा के पेड़ पर जाके अपन दुःख गावे लगल केने हहीं केने गेली हारिल गे दीहिलो बेरिया मारत मूसराधार  सुनके पोखरा में से दीहिलो बोलल का कहीं का करीं हारिल रे सुगना भइया हारल डोम जीतल  ओही घड़ी दीहिलो के ससुरार से नेयार आवइत हल  ई सब सुनके ऊ उलटे गोड़ी लौट गेल आउ राजा के सब खिस्सा सुनौलक  राजा नोकर चाकर सब के लेके पोखरा पर आ गेलन आउ पोखरा उविछाय लगल  पोखरा सूख गेल तो ओकरे में से राजा के लड़की दीहिलो आउ डोम निकलल  फिन ओही पोखरा में डोम के गाड़ देल गेल आउ लड़की अप्पन बिआही मरद के साथ ससुरार चल गेल  उहाँ जाके अपन पति के साथ बढ़िया से राज पाट करे लगल परम्परित कवि लोग के दुनिया में कविता के कुछ वर्णन रूढ़ बन गेल हे जेकर व्यवहार प्राय मध्यकाल के कविलोग कैल करऽ हलन  संस्कार वश आजो के कविता में यत्र तत्र कवि समय मिल जायल करऽ हे  देहाती के कविता गाँव देहात के सामाजिक विसंगति आउ विद्रपता के ले के प्रधान रूप से चलऽ हे बाकि इनकर पपिहरा में हमरा कहीं कहीं कवि समस के झांकी मिलले हे  इहाँ हम ओकरा रेखांकित कर रहली है  आज के विज्ञान आउ तर्क के युग में भी कविता अपन संस्कार पकड़ले रहे तबे ऊ कविता रहत न तो सूष्क गद्य बन जायत  महेन्द्र प्रसाद के पपिहरा के कविता बनल रहल हे ई कहे में कोई संकोच न हे  हम एगो कवि समय के उदाहरण दे के अपन बात आगे बढ़ायम  एगो कवि कहलन हे चम्या तोमे तीन गु रूप रंग अरू वास  अवगुन तो में एक है और न बैठत पास  भला रूप रंग आउ सुवास के लोभी भौरा चम्पा के पास न बैठे तो ओकर अपमाने न हे  ओकर सार्थकता का भी मेल जब गुनग्राही ओकरा पास न जाय कवि के दुनिया में विचित्र बात प्रचलित रहऽ हे जईसे कदली सीप भुजंग मुख में स्वाति बून्द पड़े पर कपूर मोती आउ जहर बन जा हे  एकरा कोई देखे इया न बाकि कवि के दुनिया में ई बात प्रचलित हे  तइसहीं चकोरो अपन प्रिय चान्द से मिलेला अंगारा खा हे कि जर के भस्म बनत तो महादे जी ओकरा ललाट पर लगतन तो उहाँ चान्द में ओकर राख लपटा जायत  प्रेमिका के ई प्रेम पराकाष्ठा हे  कवि दुनिया में ई कवि समय प्रचलित हे  तनी देहाती जी के भी करमात देखी कहताहर जद्दू मेहता मो॰पो॰ बेलखरा जिला जहानाबाद तकदीर आउ तदबीर दूगो भाई हलन  दूनो भाई अपने में लड़े लगलन कि हमनी में कउन बड़ा ही  तकदीर कहलक कि हम बड़ा ही  तदबीर कहलक कि हम बड़ा ही  दूनो के लड़इत देख के तेसर कहलक कि तोहनी में से परीक्षा में जे पास कर जायत वही बड़ा मानल जायत  फिनो ओहनी के परीक्षा शुरू भेल  तदबीर लकड़हारा बन के राजा के पास लकड़ी के बोझा ले के चलल  दरबान लकड़हारा के देख के कहलक कि तू सीधे राजा के पास मत जा ढेर देरी तक बतकुच्चन के बाद लकड़हारा राजा के पास चल गेल  राजा ओकर गरीबी देख के एगो लाल दिया देलन  ऊ ले के चल आयल  राह में सोचलक कि ई पत्थल राजा जी लइका के खेलौना देलन हे  हाथ में उलट पलट के देखइत हल कि एगो चिल्ह झपट्टा मार के ले भागल  चिल्ह ओही लकड़हारा के घर में ताड़ के पेड़ पर खोता लगौले हल जेकरा में लाल रख देलक  दोसर दिन फिन लकड़हारा राजा के पास गेल  राजा समझलन कि ई लाल के कीमत न जानल हे  से ओकरा पाँच सौ रोपेआ दिया देलन  ऊ रोपेआ ले के जाइत हल आउ सोचइत हल कि राजा हमरा सितुहा देलन हे  एकरा से हमरा का होयत लकड़हारा घरे ले जा के रुपेया थैली में रख देलक  पड़ोसी लोग पूछलन कि आज राजा जी का देलकथुन हे ऊ कहलक कि राजा जी सितुहा देलकथिन ह उका रखल हवऽ  मेहररुआ देखलक तो थैली नऽ हे  कारन एगो पड़ोसी थैली उठाके चल देलक  तेसर दिन लकड़हारा फिन राजा ही गेल  राजा देख के बोललन कि ई महामूरख हे  फिनो ओकरा एक रोपेआ के खाली पइसा भंजा के दे देलन  ऊ खुस हो के सब पइसा ले के घरे आयल  ओकरा बाद बाजार गेल चना चादर चबेनी आउ मछरियो ले के घरे आयल  अवरतिया कहलक कि ई मछरी काहे ला लवलऽ हे पकयबऽ कउची से लकड़हारवा कहलक कि उका तार के खउँका हे  लकड़हारा तार के खउँका तुड़े ला पेड़ पर चढ़ल तो ऊ देखलक कि ओकर लाल रखल हे  ऊ हल्ला कयलक कि चोर पकड़ली चोर पकड़ली ई बात रोपइया चोरावेओला पड़ोसी सुनलक तो रोपेआ समेत थैला फेंक देलक कि लइकवा ले गेलवऽ हल  ताड़ पर से लाल उतारलक  अब ऊ रोपेआ लाल सब कुछ चिन्ह गेल आउ मजे में रहे लगल  तकदीर ठीक होयला पर सब कुछ ठीक हो गेल कहताहर रामसेवक मो॰ पो॰ कुनापी जिला गया चार गो साथी हलन  एक दिन बतिअयलन कि हमनी के कहीं घूमे के चाहीं  सड़क पर जाइत हलन तो ओकरा पर गोड़ के चिन्हा देखलन  ऊ में से एगो कहलन कि इयार एगो अउरत गेलवऽ हे  दूसरका बोलल कि ऊ अउरत गर्भिनी हल  तीसरका कहलक कि ऊ भाग के गेल हे  चउथक कहलक क ऊ उत्तर तरफ गेल हे  आगे बढ़लन तो फिनो एक साथी बोलल कि इयार ई राह से एगो ऊँट गेल हे  दोसरका बोलल कि ओकरा पर कुछ लादल हे  तीसरका बोलल कि ऊपर कुछ लादल तो हे बाकि सवार नऽ हे  चउथक का बोलल कि ऊ ऊँट एक आँख के कान हे  तब तक औरत वाला आउ ऊँट वाला खोजइत ओहनी के पास पहुँचलन  ओहनी सब बात सुन लेलन आउ कहलन कि तोहनी चोर मालूम पड़इत हें काहे से कि सब बात बता देइत हें  कहताहर रामअसीस मो॰ पो॰ बेलखरा जिला जहानाबाद एगो बाबा जी ससुरार गेलन तो रोसगदी करावे ला जल्दीबाजी करे लगलन  ससुर कहलथिन कि ई घड़ी भदरा हे दू चार दिन के बाद ई नछत्तर बीत जायत तो रोसगदी कर देबवऽ  बाकि ऊ नऽ मानलक आउ बरियारी रोसगदी करा के मेहरारू के घरे चललन  ससुर कहकथिन कि भदरा में रोसगदी करावे के फल तू पा लेबऽ  बाबा जी मेहरारू के ले ले घरे जाइत हलन तो राह में एगो नदी मिलल  किनारे पर पहुँच के बाबा जी दीसा फीरे लगलन आउ कहार के कह देलन कि तोहनी ऊ पार चल के ठहरिहँऽ  कुछ देर के बाद भदरा बाबा जी के रूप धर के घोड़ा पर चढ़ के अयलन आउ कहलन कि तूँ लोग अब चलऽ  कहार लोग चललन तो असली बाबा जी पीठिया ठोक के पहुँचलन  ऊ जा के पूछलन कि तू के हें आउ हम्मर सवारी काहे उठवले जाइत हें ओकरा पर दूसरका बाबा जी कहलन कि ई हम्मर सवारी हे  ई पर दूनो लड़े लगलन आउ लड़ते लड़ते एगो गाँव में गेलन तो एगो अदमी कहकइन कि तोहनी पंचयती करा लऽ  गाँव के पूरब भर एगो टिल्हा हल जेकरा पर बइठ के पाँच गो अदमी फैसला करऽ हलन  दूनो बाबा जी सवारी ले ले उहाँ गेलन  उहाँ दूगो बूढ़ा आउ तीन गो जवान मिल के फैसला करे लगलन  टिल्हा पर पंच लोग बइठलन तो ओहनी के पता चल गेल कि बाबा जी भदरा के फेरा में पड़ल हथ  पंच सब मिल के कहलन कि बाबा जी एगो टूआँ ले आवऽ  ओहिजे के एगो अदमी कुम्हार हीं से टूआँ ला देलक  पंच कहलन कि जे ई टूआँ में से समा के निकल जायत ओकरे ई सवारी होयत  ई सुन के दूसरका बाबा जी खुस हो के दू बार टूआँ में से समा के निकल गेलन  देख के लोग चकित हो गेलन कि अदमी भला टूआँ से समा सकऽ हे  ई देख के असलका पंडी जी जार बेजार रोवे लगलन कि हमरा ई टूआँ में खाली एगो कइसे जायत सरीर तो घुसवे नऽ करत  बाबा जी के रोइत देख के पंच लोग समझौलन कि अभी हमनी फैसला सुनौली नऽ हे  काहे रोइत ही बाबा जी थोड़ा संतोष बान्हलन  पंच लोग दोसरका बाबा जी से कहलन कि फिन जरा टूआँ में घुसऽ तो  बाबा जी खुसी से टूआँ में घुस गेलन तो पंच लोग टूआँ के दूनो मुँह झट से बंद कर देलन आउ असलका बाबा जी के कहलन कि अप्पन सवारी ले जाऽ आउ अब से भूल के भी भदरा नछत्तर में जतरा नऽ करिहँऽ  कहताहर पारस सिंह मो॰पो॰ तबकला जिला जहानाबाद एक बार सरसती आउ लछमी अपने में बहस कैलन कि हमनी में कउन बड़ हे जे बड़ होयत से सोना के कुरसी पर बइठत आउ जे छोट होयत से चाँदी के कुरसी पर बइठत  दूनो एक दूसर के परीक्षा लेवे ला पहिले कहलन तऽ कोई तइयार नऽ होवे  अंत में लछमी जी पहिले परीक्षा लेवे ला तइयार होयलन  कहताहर धर्मेन्द्रनाथ मो॰पो॰ बेला जिला गया एक ठो हलै ढेला आउ एक ठो हलै पत्ता  पतवा उड़ते पड़ते एक तुरी ढेलवा के पास पहुँच गेलै  साथे रहते रहते दूनो में इयारी हो गेलै  ओहनी मिल के आगे के बात सोचे लगलै  ढेलवा कहलकै ए यार जी पानी पड़तो तो तू हमरा पर चढ़ जइहँऽ तऽ हम बच जायम  आन्ही अवतो तो हम तोरा पर चढ़ जयबो ई तरह दूनो सलाह करके रहे लगलन  एक समय के बात हे कि आन्ही पानी दूनों एके तुरी आ गेलै  अब तो ओहनी के कोय काम नऽ देलकै  आन्ही में पत्ता उड़िया गेल आउ ढेला बिला गेल  खिस्सा गेलो बन में समझऽ अप्पन मन मेंकहताहर नारायण दास मो॰ खुटहन पो॰ औरंगाबाद जिला औरंगाबाद एगो राजा आउ एगो रानी हलन  कुछ दिना के बाद उनका एगो बेटा जनमल  फिनो राजा मर गेलन  राजकुमार माय के साथे रहे लगलन  होस हवास होयला पर दरबार देखे लगलन  एक तुरी राजकुमार भोरे पखाना गेलन आउ कुली कलाली करे एगो कुआँ पर गेलन  कुआँ में लोटा डोरी डाललन तो ओकरा में बिपत रहऽ हल ऊ लोटा डोरी धर लेलक  तब राजकुमार पूछलन कि अपने के ही आउ का चाहऽ ही ऊ बोलल कि हम विपत ही आउ तोरा पर हम एक दिन सवार होववऽ तू अखनी चाहइत हऽ कि जवानी में इया बुढ़ारी में राजकुमार कहलन कि हम माय से पूछ के जवाब देबवऽ  राजकुमार घरे आन के माय से पूछलन तो माय कहकथिन कि लइकाई आउ बुढ़ारी में तो बड़ा तकलीफ होतवऽ  ई से जवनिये में कह देहुन  राजकुमार कुआँ पर जा के कह देलन कि हमरा पर जवानी में सवार होऊँ  विपत लोटा डोरी छोड़ देलक आउ राजकुमार घरे आन के कचहरी करे लगलन  मगही सम्राट् डॉ॰ राम प्रसाद सिंह के निधन जुलाई दिसम्बर आझ सुबहे सुबहे डॉ॰ उमाशंकर सिंह सुमन जी के फोन अइलइ  सूचित कइलथिन कि डॉ॰ राम प्रसाद सिंह जी के आझ भोर में निधन हो गेलइ  मगही जगत् तो उनका से अच्छा से परिचित हइ  लेकिन जिनका परिचय नयँ हइ ऊ हियाँ पर इनका बारे विस्तृत जनकारी ले सकऽ हथिन  ईश्वर उनकर आत्मा के शान्ति दे कहताहर लालमणि कुमारी मो॰ पो॰ बेलागंज जिला गया एक समय के बात हे कि एगो राजा के दरबार में सात गो मुंसी जी रहऽ हलन  ओहनी सब देवान पटवारी के काम करऽ हलन  बइठल बइठल राजा के बुरवक बना के धन भी ठग ले हलन  ओहनी के देह से तो कोई काम होयबे नऽ करऽ हल  एक दिन के बात हे कि राजा साहेब एगो लाला जी के कहलन कि जा के कोयरी के खेत में से मुरई कबार के ले आवऽ  मुंसी जी देह से कोई काम न ऽ करलो चाहऽ हलन  ई भी डर हल कि एक तुरी कोई काम कर देव तो राजा साहब तुरी तुरी काम करे ला कहतन  से ई बात सोच के लाला जी खेत में गेलन आउ मुरई कबारे में जोर लगावे लगलन  मुरई कबरवे न करे  दरअसल ऊ मुरई कबारे ला नऽ चाहऽ हलन  राजा जी लाला जी के ई नाटक देखलन कि ऊ मुरई कबारत कबारत थक गेलन हे तो ऊ फिनो छवो मुंसी जी के भेजलन  सातो मुंसी जी खेत में पहुँच के अपना में बतिअयलन कि मुरई कबारे में हमनी सब ला घाटा हे हमनी से कलम के साथे देह से भी काम लेवल जायत  से मुरई कबार के नऽ ले चले के चाहीं बाकि कबारे के ढोंग करने हे नऽ तो नोकरी से निकाल देल जायत  से ओहनी सातो मुंसी जी एके तुरी मिल के मुरई कबारे लगलन  कोइरी के खेत अँहड़ गेल  ढेर मानी मुरई रउँदा गेल  ई हाल कोयरी झोपड़ी में बइठल देखइत हल  ओकरा खीस तो वर रहल हल बाकि राजा के डरे कुछ बोलइत नऽ हल  ढेर देरी के बाद ओकरा नऽ रहायल तो झोपड़िये में से गते टुभकल मुरगी मेलान आउ कायथ पहलवान ई बात सुन के ओहनी सातो लजायल नियन कैले राजा भिरु गेलन  राजा खाली हाथ देख के ओहनी से मुरई के बात पूछलन तो ओहनी कहलन कि सरकार कोयरिया हमनी के ठिसुआ के भगा देलक कहताहर लालमणि कुमारी मो॰ पो॰ बेलागंज जिला गया एगो मलाह रोज समुन्दर किनारे मछली मारे जा हल आउ मछरी बेच के अप्पन हाल रोजगार चलावऽ हल  ऊ मजे में खा पीअऽ हल  एक रोज ओकरा एक्को मछरी नऽ मिलल  अंत में हार दाव देख के एक तुरी कस के फिनो जाल फेंकलक तो मछरी नऽ बझके एगो कछुआ छना गेल  मलाह कछुआ के पकड़ के ले चलल तो ऊ गिड़गिड़ायल कि हमरा छोड़ दऽ तो हम तोरा समुन्दर से एगो बढ़िया मोती लान के देबो  मलाह कछुआ के बात मान लेलक आउ ओकरा मोती लावे ला समुन्दर में छोड़ देलक  कछुआ सरत के मोताबिक एगो मोती लान के मल्लाह के दे देलक  मोती देख के मलाह के लोभ समा गेल  से ऊ कछुआ के पकड़ लेलक आउ तंग कैलक कि एगो आउ ओइसने मोती ला के दे नऽ तो मार के खा जबउ  कछुआ मलाह के इरादा समझ गेल  फिनो कछुआ मलाह से कहलक कि अइसने मोती तो तबे आ सकऽ हे जब एकरा साथे ले जा के मिला के खोजब  से मलाह कछुआ के ऊ चमकइत मोती दे देलक  कछुआ मुँह में मोती दबौलक आउ समुन्दर में घुस गेल  जब ऊ मलाह से ढेर दूर चल गेल तो पानी से ऊपर बुलदे छहलायल  ओकरा देख के मलाह सरत के मोताबिक दोसरो मोती माँगलक  एकरा पर कछुआ उहईं से जोर से कहलक लेना एक न देना दू तोरा एगो लेवे से हमरा दूगो देवे ला नऽ हे  ऊ दिन से ई एगो कहाउत बन गेल जे आज तक चलल आवइत हे कहताहर लालमणि कुमारी मो॰ क॰ म॰ वि॰ पो॰ बेलागंज जिला गया दूर देहात के एगो गाँव में एगो गिरहस्त रहऽ हलन  उनकर लालमती नाम के चलाँक बेटी हल  ओकर सादी लइकाई में भे गेल हल  जवानी के दूरा पर पहुँच गेला पर भी ओकर गवना नऽ भेल हल  से बेटी अप्पन माय बाप के घर गिरहस्थी में सहजोग दे हल  परिवार सुख से जिनगी बितावऽ हल  हँासी खुसी से भरल परिवार में कोई तरह के कभी कमी न बुझा हल  खाइत पीअइत खेती खरिहान में काम करइत ओहनी हरमेसे खुस रहऽ हलन  एक रोज ऊ गिरहस्थ हर जोत के दुपहर से पहिलहीं घरे आ गेल आउ नेहा धोआ के खाय ला बइठल ओने ओकर घरनी भी जाँता में गोहुम पीसे लगल  जाँता पीसते ओकरा अप्पन मरदाना से खाइते खनी मजाक करे ला सूझल आउ ऊ एगो बुझौनियाँ में मजाक से बंधन बान्ह देलक सेह बइठल भार सवना के कभी न बोले बानी  ई बुझौनियाँ बूझिहें सामी तब पीहेंऽ तू पानी  इनकर किताब के आवरण पर एगो पपीहा चोंच खोलले पाँख फड़फड़ा रहल हे कि ऊपर से आवड़त स्वाति बून्द ओकर मुंह म पड़ जाय आउ ऊ कृतार्थ हो जाय  अइसन सुनलऽ न हे कि एगो पपीहा के बच्चा गंगा में गिरल तो अपन चोंच ऊपरे कर लेलक कि कहीं गंगा जल ओकर मुंह में न चल जाय न तो श्वाती प्रेम ओकर खडित हो जायत  अइसन कवि समय से हमर मध्यक तीन हिन्दी साहित्य भरल हे आउ एकर प्रभाव प्रकृति के बीच रहेओला देहाती पर काहे न पड़त देखही लेल जायलगल हे देखऽ जान के बाजी आज चकोरी चान में  फिन वसत आयल धरती पर नया नया परिधान में  कालिदास यक्ष से बदरी के भेजौलन कि अलकापुरी में जा के हमर मेहरारू के सन्देश दे आउ आन के फिन उनका संदेश सुनावे  तब देहात में देहाती के आउ कउची लौके  चट से ओहू बादरे के पकड़लन आठ ओकरा से प्रिय के पाती ले के प्रियतम से पढ़ावावे लगलनकउन देश से आयल बदरा से सड़याँ के पाती रे  बाँचत बाँचत औचरा भांजल धड़क उठल मोर छाती रे  महेन्द्र प्रसाद देहाती के पपिहरा में फल्गु नियन अंत सलिला के ऊपरे बालू फैलल न लौकत बलुक ओकरा पर सुरम्य वनस्थली नियन पेड़ पौधा के भक्षुमुट मिलत जेकरा में फुदकइत चिरई मिलतनरात अन्हरिया बिजुरी चमके दादुर शोर मचावे  देख घटा घनघोर मोर मोरनी संग रास रचावे  गेहूँ खेल रहल धरती पर हरियर लगे बधरिया रे  पीयर साड़ी पहिर के देखऽ धरती बनल बहुरिया रे  बाकि ई सब बात कहे से आइसन नऽ समझे के चाही कि कवि के मन खाली परम्परा मोह आउ प्रकृति चित्रण में रमल हे  बलुक बात दूसर हे  देहाती जी के कविता के मुख्य स्वर हे आधुनिक युग बोध जेकरा में सामाजिक सांस्कृतिक विसंगति आउ विद्रपन्ता के वर्णन सगरो मिलल है  एकरा ला दोसर आलेख के जरूरत हे कहताहर ईश्वर दयाल मो० पो० सिकंदरा जिला जमुई एगो गाँव में एगो गरीब बाबा जी हलन  ऊ दिन भर माँग के अनाज जमा करऽ हलन आउ बेर डुबला के बाद जे माँगऽ हलन ओही बना के खा हलन  एक रोज मँगला के बाद झोल झोलान में एगो कुआँ भिरू जा के अदाह जोरलन आउ ओकरा पर तसला रख के पानी डाल देलन  पानी गरमाय लगल तब तक ऊ इनरा पर जा के पानी से चाउर धोबे लगलन  ओही घड़ी एगो नया दुलहिन उहाँ पानी भरे आयल  डोल से पानी भर के घइला भरलक आउ घइला कपार पर उठावे लगल तऽ बाबा जी ओकरा एगो बुझौनियाँ बुझा देलन जेकर सोर पताल में खिले उपरे ढूले अंडा  ई बुझौनियाँ बुझिहँऽ गोरी तब उठइहँऽ भण्डा  गोरी बुझौनियाँ न बूझलक आउ बिना बुझले ओकरा घइला उठावे पर रोक लगल हल  से ओहू एगो बुझौनियाँ बुझा देलक बापक नाँव से पूतक नाँव नाती के नाँव कुछ आउर  ई बुझौनियाँ बुझिहँऽ पाँड़े तब मेरइहँऽ चाउर  अब बाबा जी भी चाउर धो के मेरावे ला बइठल हथ  गोरी नऽ घड़ा उठा रहल हे नऽ बाबा जी चाउर मेरा रहलन हे  एने नया दुलहिन गोरी के सास देर होते देखलक तऽ घबरायल  ऊ पनघट पर आयल तो पुतोह आउ बाबा जी के चुपचाप खड़ा देखलक  ऊ घड़ी खिस्सा कहानी आउ बुझौनियाँ सुनला इया बुझला बिना अगाड़ी के कोई काम नऽ हो हल  से सास उहाँ जयते बात समझ गेल आउ एगो तेसर बुझौनियाँ बुझा के एहनी के काम में लगे के रस्ता साफ कर देलक  सास बोलल जेकर मद से मयगर भाते तेली लगावे घानी  तू मेरावऽ चाउर पाँड़े घड़ा उठावे धानी  ई तरी बुझौनियाँ से लगल बंधन बुझौनिये से टूट गेल आउ बाबा जी खलखलाइत अदहन में चाउर मेरा देलन तो चाउर तुरते सीझ गेल  एन्ने गोरी भी अप्पन पानी भरल घइला के कपार पर उठा के घरे ले गेल आउ मरद से बाबा जी के हाल सुनौलक  ओकर मरद खिस्सा सुने के सौखीन हल  से ऊ बाबा जी के अप्पन दूरा पर सूते ला ले गेल जहाँ रात भर बुझौनियाँ आउ खिस्सा से लोग के मन बहलइत रहल  ठीके नऽ कहल गेल हे कि खिस्सा दिन भर के थकान दूर कर दे हे  खिस्सा भेलो खतम पइसा भेलो हजम  कहे ओला झूठा सुने ओला सच्चा कहताहर इन्द्रदेव नारायण ग्राम सेवती पो॰ मखदुमपुर जिला जहानाबाद एगो राजा हलन  उनका एके गो बेटी हल  ऊ बड़ी सुन्नर आउ दयालु हल  ओकरा हीं एगो गरीब अहीर के लइका नोकरी माँगे आयल तो राजा के बेटी ओकरा गाय बैल के सान्हीं पानी करे ला नोकर रख लेलक  ऊ गोरखिया बड़ी बढ़िया से सान्हीं पानी करे आउ कभी कभी राजकुमारी के भी काम धाम कर देवे  गते गते गोरखिया राजकुमारी के रूप से मोहा गेल बाकि राजा के बेटी से ऊ बात कइसे करे परेम के बात ओकरा कहे के हिम्मत नऽ हो हल  ऊ रोज सोच सोच के मन के बात मने में रखले रहे  एक दिन ओकरा से नऽ रहायल तो ऊ बुझौनियाँ में अप्पन बात कह देलक ऊपर कोठ झरोखे बइठे बिजुली माँग फड़कती  एतना दिन हम सेवा कइली कहिनो नयन पलटती कहताहर हेमा रानी मो॰ पो॰ खुसरूपुर पटना एगो राजकुमार हलन  उनका घूमे फिरे के बड़ा सौक हल  राजा के महामंत्री बूढ़ा हलन बाकि दीन दुनिया काफी देखले सुनले हलन  ऊ जे सलाह दे हलन ओकर एक एक बात बेशकीमती होवऽ हल  एक बेरिया के बात हे कि राजकुमार के मन में देस विदेस घूमे के मन कैलक  ऊ अप्पन मन के बात अप्पन बाबू जी से कहलन  बाकि ऊ उनकरा अप्पन आँख तर से ओझल होवे ला न चाहऽ हलन  एन्ने राजकुमार अप्पन जिद्द पर अड़ल हलन से ऊ महामंत्री जी से राय माँगलन  महामंत्री जी कहलन कि देस परदेस घूमे में कउनो हरज न हे  घूमे से अनुभव बढ़े हे  बाकि हम राजकुमार के तीन गो बेशकीमती बात बतावऽ ही  ऊ ई तीनों बात के ध्यान में रखतन तऽ कभियो मुसीबत में न पड़तन  कहताहर देवनारायण मेहता मो॰ पो॰ चौरी जिला औरगाबाद एगो गुरु जी लड़कन के पढ़ावऽ हलथिन  ओकरा में एगो बड़ा भोला लड़का हल  गुरु जी ओकरा एक दिन पीटइत हलथिन आउ बोल रहलथिन हल कि अरे गदहा तोरा तो हम पढ़ाते पढ़ाते अदमी बना देलिअउ तौ भी तूँ कुछ खेयाल नऽ करे हें  ई बात एगो निसंतान धोबी सुनलक आउ गुरु जी भी जा के कहलक कि हमरा कोई लइका फइका नऽ हे  हम्मर गदहवा के तू अदमी बना दऽ  गुरु जी कहलन कि एक हजार रोपेया लगतो जा के ओके ऊ खुटवा में बान्ह दे  भादों तक हम एकरा पढ़ा के अदमी बना देबउ  भादों के पुनिया तक तो जरूर ले जइहें  नऽ तो हम एकरा अप्पन स्कूल से निकाल देवउ  कहताहर सुरेन्दर प्रसाद ग्राम चिलोरी पो॰ मखदुमपुर जिला जहानाबाद एगो खरहा आउ ऊँट हल  ओहनी दूनो इयारी लगौलन  एक दिन ऊँट मन में सोचलक कि आज इयार से बाजी लगाऊँ  ऊँट खरहा से पूछलक कि इयार एगो भर छाती के देवाल हे  ओकरा कउन पहिले तड़पऽ हे  ऊँटवा सोचलक हल कि हम तो तड़प जायब ई सार तनियक गो जीव का तड़पत से दूनो छड़पे लगलन  ऊँट तो देवाल पर टँग गेल आउ खरहा पार हो गेल  से खरहवा से ऊँटवा कहलक कि हमरा कइसहूँ निकालऽ  खरहवा देवाल पर चढ़ के कभी ऊँट से मूँड़ी दने कभी पीठ दने दोमचे  एतने में एगो बाघ आवइत हल  बाघ खरहा के देख के खड़ा हो गेल आउ सोचलक कि एतना बड़ा जानवर ऊँट के तो ई खरहवा तबाह कयले हे  ऊँटवा के मूँड़ी आउ देह ओर चले हे  हमरा देखत तो आउ तबाह कर देत  हम तो ऊँटवा से छोटे ही  ई सोच के बघवा उहाँ से भागल तो खरहवा पाछे से रगेदलक  बघवा भागल जाइत हल आउ खरहवा खदेरले जाइत हल  बेलदार उहाँ माँटी कोड़इत हल से बेलदरवा चपड़ा के बेंट से अइसन मारलक कि खरहवा के कनचपड़ा में लागल  बस खरहवा तो ओही जगह मर गेल  बेलदार ओकरा डेली तर झाप देलक  थोड़े देर में बघवा आयल आउ बेलदरवा से पूछलक कि ए भाई एने एगो खरहा अलई हे बेलदरवा कहलकई कि हाँ ओकरा मार के तो हम डलिया तर झाँक देली हे  बघवा कहलक कि कइसे खबहीं  बेलदरवा कहलकई कि सींझा के  बघवा कहलक कि ए भाई ई बात तू केकरो से मत कहिहें कि खरहवा बघवा के खदेरले जाइत हले  बेलदरवा कहलक कि अच्छा भाई न कहबउ  बेलदरवाजब साँझ के घरे अलई तऽ खरहवा के आग में पकावे लगलई से सब गाँव घर के आ के पूछे लगल कि ए भाई कहाँ से ले अयले हें कइसे मारले हें बेलदरवा कहलक कि कहे नऽ रे बाप ई न कहम बघवा सुन लेत तो बचे नऽ देत  ओहनी कहलन कि कहे नऽ का बात हउ जब सब लोग जोर मारलन तब कह देलक  बघवा ओकर घरवा के पिछुती सब सुनइत हल  जब रात के सूतल तो बघवा ओकर घर में छप्पर फाड़ के घुसल आउ बेलदरवा के कहलक कि अब बतावऽ तू काहे दोसर से सब बात कह देले  अब बताव़ऽ कि हम तोरा कने से खइअऊ आगे से इया पीछे से बेलदरवा कहलक कि तोरा जने से मन हउ तने से खो  एतने में बेलदरवा के डर के मारे बड़ी जोर से हुचकी आयल  बघवा पूछकइ कि का बात हउ बेलदरवा कहलक कि खरहवा निकलल चाहऽ हे  बघवा कहलक कि तब थोड़ी देरी बन्द करऽ  हमरा भागे दऽ तब निकालिहें  बेलदरवा आउ जोर से चिल्ला के कहे लगल कि खरहवा अब निकलऽ तो बघवा जान छोड़ के भागल आउ बेलदरवा के परान बचल  आउ खिस्सा खतम पइसा हजम कहताहर द्वारिका प्रसाद सिंह मो॰ पो॰ जइबिगहा जिला गया एगो बाबाजी हलन  उनका बहुत मानी जजमान हलन  ऊ अप्पन घर पर भी तीन चार गो चेला रखले हलन जे उनका सेवा टहल करऽ हलन  ऊ बाबा जी कोई तरह से बारह गो असरफी जमा कयलन  कहताहर उपेन्द्रनाथ वर्मा ग्राम पो॰ बेलखरा जिला जहानाबाद एगो राजा के सात गो बेटा हलन  जब ओहनी पढ़ लिख के तइयार होलन तऽ नोकरी के खोज में निकललन  सबसे छोटा बेटा काना हल  ऊ आसानी से कोई के फेरा में नऽ पड़ऽ हल  जाइते जाइते ओहनी एगो सुन्नर महल देखलन  भइवन के लालच समा गेल कि ई बाहर से तो एतना चमकइत हे भीतरे एकरा में का नऽ का भरल होयत  से ओहनी ओकरा में सेन्ह मारे लगलन तो भीती गिर गेल आउ ओकरा तर दूगो चता के मर गेलन  फिनो आगे बढ़लन तो ओहनी एगो नदी देखलन  ओकरा में एगो बड़ी सुन्नर लड़की दहल चलल आवइत हल  ओकरा देख के दू भाई तो छाने ला चभाक चभाक नदी में कूद गेलन बाकि पैरे नऽ आवऽ हल से ओकरे में डूब मर गेलन  तीन भाई आगे बढ़लन तो दूगो भैंसा लड़इत हल  भैंसवा अइसन खदेरलक कि दू भाई तो ओकर चपेट में आ गेलन आउ ओहिजे मर गेलन  एगो काना बेटा बचल आउ लौट के घरे आ गेल  काना बेटा के घरे अयला पर राजा पूछलन कहऽ बेटा दुनियाँ के रीती तो बेटा कहलक कि दूगो मर गेलथुन चपा के भीती  बाप अफसोस में हो गेल आउ बोलल कि आहा काना बेटवा जवाब देलक कि दूगो नदी में गेलन दहा  राजा सोचलक कि मजाक करइत हे से ओहू कहलक कि ऐसा तऽ काना फिनो कहलक कि दूगो के मारलक भैंसा  ई पर राजा बोललन कि सच्चे तो काना बेटवा झट से जवाब देलक कि हमहीं तो एगो काना बच्चे  राजा काना के जवाब सुन के चुप हो गेलन आउ दंग रह गेलन कि कइसन ई नालायक बेटा जनम लेलक हे  ठीके कहल गेल हे कि अन्हरा लँगड़ा काना विरले भलमानुस जाना  मगही फिल्म अजगुत जोधा के जनवरी के उद्घाटनपोस्टर में ई मगही फिल्म के पहिला मगही फिल्म घोषित कइल गेले ह  लेकिन मगही के पहिला फिल्म हइ भइया आउ दोसर फिल्म के नाम हइ मोरे मन मितवा  ओकर बाद अभी तक कोय मगही फिल्म नयँ बनले ह  फिल्म भइया के बारे कुछ आउ सूचना हियाँ हकइ सपना भइल अपना आउ हैंडओवर किरपा करके देवनागरी में अपन टीका टिप्पणी करथिन जे लोग के समझ में आवइ  भइल तो भोजपुरी तरफ इशारा करऽ हइ  आउ हैंडओवर के बारे हम की बोलिअइ अगर ई दुन्नु मगही फिल्म हइ त कुछ आउ विशेष बताथिन कहताहर अमेरिका ठाकुर ग्राम चिलोरी पो॰ मखदुमपुर जिला जहानाबाद एगो कोंकड़ा पानी किनारे घर उठौलक  एगो बाघ रोज पानी पीये जाय  ओकर घरवा ढाह देवे  एक दिन कोकड़वा बघवा के घरे चेतावे गेल कि ए बघिनिया मामा तोर बेटवा रोज हमर घरवा जा के ढाह दे हउ  से ई अच्छा बात नऽ हउ एक दिन जरूरे लड़ाई होतउ ऊ घरे आयल तऽ ओकर मइया मारे दउड़ल कि तूँ कोंकड़वा के घर ढाह देवऽ ही  से आज बड़ी खिसिया के गेलउ हे ई सुन के फिनो बघवा कोंकड़वा के घरवा ढाहे गेल  कोंकड़वा अप्पन घरवे में नुकल खाऽ हले  से जइसहीं बाघ ढाहे ला थोथुना लगौलक ओइसहीं कोंकड़ा बाघ के नाक में टँगुरा समा देलक आउ नाक में काटना सुरू कइलक  अब बघवा सार छटपटायल रोवे गिरे पछड़े आउ कहे कि ए कोंकड़ा भइया अब छोड़ दे अब नऽ ढाहबउ कोंकड़वा कहलक कि चल पनियाँ में तूँ थोथुना डूबइहें तब छोड़ देबउ से गते गते बाघ पानी में गेल आउ अप्पन थोथुना डीबउलक  कोंकड़ा पानी में भाग गेल आउ बघवा जंगल में भागल जाइत हल  कहताहर नन्हे ग्राम बेलखरा जिला जहानाबाद एगो अदमी के दूगो लइका हलन आउ जुदागी होयला पर दूनो दू गाँव में रहे लगलन  एक रोज एक भाई दोसर भाई से मिले उनकर गाँव में गेल तो घरे भाई के न पवलक  फिन भतीजा से पूछलक कि बाबू जी कहाँ गेलथुन हे तब भतीजा बोललकइ कि बाबू जी नौ सौ बगेरी के ठीका ले ले हथुन  से ओकरे बझावे गेलथुन हे  तब चचा पूछलक कि बगेरिया केतना दूध करऽ हो भतीजवा कहलक कि दूध के तो न जानीं बाकि नौ भाँड़ी घीव रोज करऽ हे  मगही विकास मंच जहानाबाद अपन अध्यक्ष श्री महेन्द्र प्रसाद देहाती के अभिनन्दन में एगो विशेषांक प्रकाशित करे जाइत हे  एकरा ला साधुवाद  श्री महेन्द्र प्रसाद देहाती के अभिनन्दन से मगही विकास मंच आड मगही से जुड़ल लोगन के गरिमा बढ़वे करत  देहाती जी के जेवारी होय के नाते एतना हम बखुबी जानइत ही कि साहित्य साधना में उनका कड़सन भौगोलिक समाजिक आउ राजनैतिक समस्या के सामना करे पड़इत हे  ईश्वर भी इनकर स्वास्थ्य के परीक्षा लेड़ते रहऽ हथि  बाकि देहाती जी खांटी सोना हथ  सोने नियन भट्ठी में से दमकड़त निकलऽ हथ  एही इनकर लगन के चिन्हानी हे  आवागमन संचार आउ ग्लैमर के अभाव में देहाती जी के रचना के साहित्य साधना के सही मूल्यांकन न हो पएलक हे  ई दिशा में मगही विकास मंच एगो सराहनीय कदम उठयलक हे एकरा ला हम आभार प्रकट करइत ही  मगही साहित्य में बाल साहित्य के बड़ी कमी लउकऽ हे बाकि देहाती जी के पास बाल साहित्य इनकर बाल कविता बालमन के सहज ही आकर्षित करऽ आज जहाँ मगही साहित्य कईएक रकम के साहित्यिक विद्या के प्रयोग होड़त है उहुई बाल साहित्य पिछुआयल हे  यदि देहाती जी के बाल साहित्यक प्रकाशित हो जाय तऽ मगही साहित्य के खाली जगह के कुछ पूर्ति जरूर होव  हुए आशा करहुत ही कि मगही विकास मंच हमर बात यर जरूर ध्यान देत  अन्त में देहाती जी से सुनऽ देहाती सुदूर देहात के जीवन उहई बचइत हे  आप्रकुंज में बाल सखा संग जहाँ कोई गीत रचइत हे ॥ सुनऽ देहाती सुदूर देहात के उहई आशादीप बरड़त हे  लाख विपति सिर उठावे डेगवा न डग मगाइत हे ॥ सुनऽ देहाती सुदूर देहात के तोरे भिर तो सुधा हे  ओकरा भिर का जे यश लागी सदिअन से अबतक भूखा हे  सुनऽ देहाती सुदूर देहात के रोपल पेड़ फरइत हे  अपन माटी के सोन्हाई से दुनिया जहान महकइत हे कहताहर धर्मेन्द्रनाथ मो॰ पो॰ बेला जिला गया एगो राजा हलन  उनकर घर में एगो खुदबुदी चिरईं खोता लगवले हल  ऊ चिरईं एक दिन बहरना में से एगो चित्ती कउड़ी पवलक  तब अप्पन घर में आके बके लगल कि जेतना राजा के न धन ओतना हमरा हे धन अइसहीं ऊ बकइत हल तब राजा ओकरा पकड़वा के ओकर चित्ती कउड़ी छीन लेलन  तब फिन ऊ जा के बके लगल कि राजा कंगाल भेल मोर धन ले गेल  राजा के दया आ गेल तो ऊ कउड़ी के दे देलन  फिन ऊ चिरईं उड़ उड़ के बके लगल कि राजा डेरा गेल मोर धन दे गेल राजा के तब मन खिसिया गेल  तब ऊ चिरईं के पकड़ के ओकर पाँख ऊँख नोच के बनावे ला होयलन तो बोले लगल नोचन नाचन में अइली गे मइयो फिन ओकर कड़ाही में छउँकल गेल तो बोलल छनर मनर में अइली गे मइयो चिरईं कराही में सीझे लगल तो बोलल खदर खुदर में अइली गे मइयो राजा ओकरा खाय लगलन तो ऊ बोलल कि कर्रर कुर्रर में अइली गे मइयो सुबह भेल तो राजा दीसा फीरे गेलन  ओती घड़ी भी चिरईं बोलल कि बारंग देखन में अइली गे मइयो एकरा बाद चिरईं उड़ के भाग गेल  कहताहर राम खेलावन मो॰ राघो बिगहा पो॰ बेलखरा जिला जहानाबाद एगो राजा ठाकुर के साथे ससुरार जाइत हलन तो उनका मैदान लगल तो ठाकुर पर घोड़ा छोड़ के दीसा फीरे लगलन  ठकुरवा कहलक कि अपने अप्पन पोसाक दे देब तब न घोड़ा धरे लायक रहम राजा अप्पन पोसाक ठकुरवा के दे देलन  एन्ने ठाकुर घोड़ा पर चढ़ के राजा के पोसाक में उनकर ससुरार चल गेल  ठाकुर के भेस में राजा भी ससुरार पहुँचलन तो ठाकुर राजा बनल हल  अब राजा के ठाकुरे भेस में रहे पड़ल  कहताहर जगदीश प्रजापत मो॰ कचनावाँ पो॰ मखदुमपुर जिला जहानाबाद एगो गाँव में दूगो भाई हलन  उनकर नाम हल नेकी आउ बदी  एक दिन नेकिया नोकरी ला घरे से निकलल  एगो राजा हीं जा के नोकरी करे ला पूछलक  राजा कहलन कि हमरा तीन सौ साठ गो बकरी हे  ओकरे चरावे परतउ  घामा में चरयबें तऽ एक कौर भात देबउ आउ छहिरा में चरयबें तो एक कोना रोटी देबउ  अगर तू नोकरी न करल चहवें तो तोर नाक कान काट लेबउ आउ अगर हम नोकरी से हटैबउ तो हम्मर नाक कान तू काट लीहें नेकिया ओही करार पर नोकरी करे लगल  कुछ दिना के बाद ऊ नोकरी से उबिया गेल आउ अपन नाक कान कटवा के नोकरी छोड़ देलक  घरे आयल तो बदिया देख के पूछलक कि ई का होलवऽ भाई नेकिया सब हाल कह सुनौलक  बदिया कहलक कि अब हम नोकरी करे जाइत हिवऽ ऊ ओही राजा के इहाँ जा के ओही सरत पर नोकरी करे लगल  जंगल में जब बकरी चरावे जाय तो रोज एगो बकरी मारे आउ खा जाय  ई तरी तीन सौ साठो बकरी के ऊ खा गेल  कहताहर रामप्यारी सिन्हा ग्राम तबकला पो॰ जहानाबाद जिला जहानाबाद एगो गप्पी हल  ऊ गप करे में जग जाहिर हल  एक दिन ऊ बजार में टहले गेल  उहाँ एगो हलुआई के दोकान पर बइठल तऽ ऊ कहकई कि ए गप्पी भाई एगो गप सप करऽ  तऽ गपिया कहलक कि दुत्त सार गप का करिअउ अभी देखलिअउ कि तोर मेहररुआ के चाल करकउ से ऊ रहरिया में चल गेलउ ई सुन के हलुअइया बाड़ी ले के दउड़ल  एने ओकर मेहररुआ घरे से निकललई आउ पूछलक कि हमरा हीं के कने गेलन  गपिया कहलक कि कउन तो एगो रहिया में से मेहरारू चाल करकइन से चल गेलथुन हे  सुन के ऊ झड़ुआ लेलक आउ हुएँ दउड़ल  उहाँ दूनो माउग भतार रहर में एक दूसर के खोजइत चलइत हथ  खोजइत खोजइत दूनो रहर के बीच में मिललन तो मेहररुआ झड़ुआ तनले हे आउ मरदनवा बाड़ी सम्हारले हे  मरदनवा बोलल कि हम न हली कि दोसर भीर अयले हे मेहररुआ कहलक कि हमरा गपिया कह देलक कि ऊ दोसरा भीर चल गेलथुन हे  तब मरदनवाँ कहलक कि चल चल हमनी आज ओकरे फेर में पड़ गेली  अब गुहे मूते धांगली हे से चल के दूनो नदी में नेहा लीहीं  दूनो नदी में नेहाय गेलन  एने हलुअइया के सरवा पहुँचल तो घरे केकरो न पवलक  उहाँ बइठल गपिया से पूछलक कि हमर बहिनी बहनोइया कहाँ गेलन हे गपिया कहलक कि ए जी बाबू तोर बहिनी के गोदिया में एगो भगिना भी हलवऽ न ऊ कहलक कि हाँ  तब गपिया कहलक कि ओही मर गेलन हे  से ओकरे दूनो गाड़े गेलथुन हे  इहाँ गाँव हव कोई न गेलई बाबू  एतना सुन के सरवा दउड़लन नदी किनारे आउ मुरद घटिया पर पहुँचलन  ओहनी दूनो नेहयले आवइत हलन से सरवा देख के जोर जोर से रोवे लगलन  दूनो नजीक पहुँचलन तो बहनोइया पूछलक कि तूँ सार काहे ला रोइत हें सरवा कहकई कि तोर दलनिया पर एगो अदमी कहलक कि भगिनवा मर गेलउ  ई सुन के ओहनी कहलन कि हमनी भी तो ओकरे फेर में पड़ल ही फिनों जा के दूरा पर गपिया से पूछलक कि हमनी से अइसन गप करे ला हलऊ गपिया कहलक कि तू ही न कहलऽ हल अभी तो गप करलियो हे सप बाकी हो कहताहर लालमनी कुमारी मो॰ पो॰ गया जिला गया एगो बेंग हल  एक समै ऊ रस्ता में कूदइत जाइत हल  ओही राह से एगो बड़का ााँढ़ जाइत हल  सँढ़वा के लाती बेंगवा पर पड़ गेलई तऽ ओकर पेट फट गेलई  ओकर पेट में से पाँच चीज निकलल एगो बैल एगो तेली एगो बाघ एगो बटेर आउ एगो सुअर  बटेर अपन चिरई के झुंड में चल गेल  सुअर अप्पन जमात में चल गेल  बाघ जंगल में चल गेल बाकि तेलिया आउ बैला बच गेल  से बैला कहकई तेलिया से कि हमनी दूनों मिल के कमा खा सकऽ ही  से तू एगो कोल्हू ले आवऽ राजा से जमीन माँग के उहईं गाड़ दऽ  तेल पेर के बेचऽ हमरो खिआवऽ आउ तूहूँ खा  तेलिया एही कयलक  ऊ रोज कमाय खाय लगल  कुछ दिना के बाद तेलिया सादी कर लेलक  तब राजा के सिपाही के ओकर मेहररुआ पर लोभ समा गेल  सिपहिया सोचलक कि कइसे तेलिया के मार दीं आउ तेलिनिया के रख लीहीं  सिपहिया के कुछ उपाय न सूझल तो राजा से जा के कहलक कि राजा साहब तेलिया के एक सौ मन धान दीहीं जे आठ दिन में कूट के लौटा दे न तो खादे भूसे भरवा दीहीं  राजा साहेब तेलिया के बोलावे ला चौकीदार भेजलन  चौकीदार के बात सुन के तेलिया राजा साहेब के पास दउड़ल गेल  उहाँ राजा कहलन कि तोरा आठ दिन में एक सौ मन धान कूटे ला हवऽ  न कूटब त खादे भूसे भर देल जयब  तेलिया घरे आन के अप्पन अउरतिया के कहलक  ऊ बतवकई कि तू बटेरवा भइया के पास जा के पूछ  ऊ उपाय बता देतवऽ  तेलिया बटेरवा भइया भिर गेल आउ अप्पन सब हाल कहलक  बटेर कहलक कि तू सब धान ला के कहीं मैदान में रखऽ कल्ह  हमनी सब आयब तेलिया आ के राजा किहाँ से सब धान ला के मैदान में रखलक  सुबह में झुंड के झुंड बटेर अयलन आउ घंटा भर में सब धान फोर के उड़ गेलन  तेलिया सब धान ओसा देलक  भूसा अप्पन घरे ठोक के राजा से कहलक कि चाउर सब ढोआ लीहीं  राजा आउ सिपाही तज्जुब खाय लगलन  इहाँ आन के देखलन तो चाउर तइयार हल  राजा घरे चाउर ढोवा लेलन  फिन सिपहियन सोचलन कि अब एकरा से कइसे बदला लेल जाय  राजा से जा के कहलन कि अस्सी बिगहा के पोखरा आठ दिन में बन्हवाऊ  जेकरा में भूर कबार पानी रहे  राजा साहेब तेलिया के बोला के अपन हुकुम सुनौलन  तेलिया सुन के घर आयल आउ अउरतिया से कहलक  ऊ कहकई कि तू अपन सुअरिया भइया भिर जा  तेलिया सुअर के झुंड में गेल आउ अपन भाई से राजा के हुकुम कह सुनौलक  सुअरिया कहकई कि घबड़ा मत आज रात में पोखरा तइयार हो जतवऽ  तेलिया घरे आयल तो रात में अनगिनत सुअर आन के पोखरा खान देलन आउ चल गेलन  तेलिया पोखरा खनल देख के राजा के जा सुनौलक आउ राजा देख के चकित रह गेल  