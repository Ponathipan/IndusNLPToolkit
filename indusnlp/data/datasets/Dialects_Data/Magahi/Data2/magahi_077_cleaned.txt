जमुना के बाप दू-चार बीघा खेत जोते कोड़े ओला गिरहथ आउ मजूरा हलन  बेटी
जमुनी लइकाइये में राँड़ हो गेलइन हले आउ बेटा जमुना के मेहरारुये छोड़के
दोसर बिआह कर लेकइन हल  जमुना के एगो बेटा भी भेलई हल से ओकरा अपने साथे
मेरारुये लेले चल गेलई हल  अब जमुना के बाप चाहइत हल कि बेटा के दोसर सादी
कर देईं  अभी तऽ ऊ पचीस बरस के हे  आजे से बिन बिअहले रहत  बाकि जमुना
बिआह करेला तइयार नऽ हल  ऊ बाबू जी से कहऽ हल कि पहले जमुनी के बिआह दऽ तब
फिनो हमरा ला बातचीत चलइ हँऽ बाकि बिआह करेला जमुनीओ तइयार नऽ हल  से
जमुना के बाप एक रोज मिसिराइन से राय लेलन - हमर बेटा-बेटी दूनो बेकहल
निकल गेलथुन  तनी ओहनी के समझा नऽ देबहुन  मिसिराइन बोललन - तोरे का
सब के बेटा-बेटी के आजकल ये ही हाल हे  हमरो बेटी का हमर कहल में हथ
तोर बात दूसर हो  तू ओहनी के बिआहो नऽ करबहुन तइयो तोरा कोई नऽ दुसतो
बाकि हमरा तो लोग रहतो नऽ चले देतो बात अइसन नऽ हो  राह तऽ हमरो नऽ चले
देवे बाकि हम कनघटिअवले सब सुनइत बढ़ल जा हियो बाकि तोहनी के सुनके नऽ
रहैतो  लड़ेला तइयार हो जयबऽ आखिर केतना सुनी आउ सही तिलेसरी के माय 
जमुनी के मारे नाक नऽ देल जाइत हे  मर भी तऽ नऽ जाइत हे  केकरो लेके
चलियो जाइत तऽ बेस हल अइसे काहे कहत हऽ जमुना के बाप  हमरो बेटी से
जादे बदमाश होतो बाकि हम सब सहइत ही  ई अइसने उमिर हे जे घड़ी अपना पऽ
काबू नऽ रहे मिसिराइन के बात सुन के जमुनी के बाप तनी सांत भेलन आउ कहलन
कि ढेर नीत बघरलऽ अब हो गेलो एने हकासल-पिआसल जमुना दूरा पऽ आयल तऽ
केवाड़ी खोलावेला चिचिआयल  केवाड़ी खुलते बोलल - तोरा ही हल्ला हो रहलो
हे आउ तू इहाँ बइठल हहू  मिसिराइन पूछलन - का बात हे जमुना  रोहन भी का
हल हुआँ अरे चाची एगो रोहन के नऽ रहे से का हो  सउँसे गाँव तऽ उमड़ल
हल का-का सुनलें बेटा  तनी जल्दी कह तिलेसरी-नगीना उहाँ हल कि नऽ हल
सब हलन  कोई नऽ कहऊँ गेल हल बाकि बड़ी गुदाल होइत हल  से हम सोचलियो
कि चाची तऽ हमरे ही होयतन  चलके खबर दे दिअइन  से आगे-आगे मिसिराइन आउ
पाछे-पाछे जमुना के बाप लपकल ठकुरबारी दने चललन  उहाँ ओहनी पहुँचलन तब
भीड़ छट गेल हल  जमुना के बाप उलटे गोड़ लौट गेलन  अगना में आनके
मिसिराइन नगीना से पूछलन कि का बात होलो  नगीना बोलल - बात कुछो नऽ हो 
रोजे नियन तास होइत हलो  बाजी पऽ बाजी आज जमुना जीत रहलो हल  हम हार रहली
हल से एकरे में गिटपिट सुनके ऊ भीति के दरार से झाकलो हल आउ देख के गाँव
में हल्ला कर देको  लोग जुट गेलन बाकि तुरते लजा के भाग गेलन  से ओही
घड़ी माय-बेटी मिल के खड़ी में पतरा माटी सानलन आउ देवार के दरार में
ठूस-ठूस के भर देलन  फिनो नगीना बोलल - अब ठीक हो गेलो माय  तू निस्चिंत
रह  मिसिराइन बोललन - भीतरे केतनो भूर होय ऊपरे से नऽ लोके के चाही 
ऊपर ही के चिकनाई सब कोई देखऽ हे  ऊपरे चिकन तऽ सगरो चिकन  ऊपरे से बराबर
तह-तोप कैले रहे के चाही मिसिराइन के बेटी मिसिराइनो से चलाँक हल  तनियक
इसारा से ओहनी ढेर समझ जा हलन  बेटी के समझा बुझा के मिसिराइन फिनो गाँव
में निकल गेलन चमटोली के जादे लोग नानी टोला पऽ बस गेलन हल जेकरा अपन घर पहिले से हल ऊ तो
गाँवे में रह गेलन  गाँव में रहे ओलन में एगो जमुनी के बाप भी हलन आउ रोझन
भी  जमुनी के बाप जमुनी के बिआह लइकाइये में कर देलन हल  बाकि जमुनी बाल
विधवा होके बापे के साथे रहे लगल हल  लइकाई के राँड़ जमुनी जब जवान भेल तऽ
ओकर जमुनिया रंग देखके रोहन के मन ओकरा पऽ मेड़राय लगल  जमुनी तऽ अइसन
चाहते हल कि कोई बाहर रहे ओला अदमी हमरा रख लेवे तऽ सहर-सहरात घूमे में आवे
 से दूनो एक दोसरा पऽ बाज नियन टूटलन आउ चील झपट्टा मारके एक दोसर के
हिरदा में बसल दिल ले भागलन ******** #### ********नानी के कहानी कहे में अब कम मन लगऽ हे जादे समय ऊ भगवान भजन में लगावऽ हे
 रोझन भी मिसिर के ठकुरबारी से जादे नानी ही आवल करऽ हे  इहाँ अवते ओकरा
लगऽ हे कि अपन माय भिरु पहुँच गेल हे  दूनो माय-बेटा मिलके सिरी राम जय
राम जय-जय राम गावे लगऽ हथ तऽ लगऽ हे कि कइसनो कठोर हिरदा पिघल जायत  रात
में जब सुनताहर अउरत आवथ तऽ नानी जादे तर धरम के कहानी कहे  से मेहरारू के
ओकरा में मने नऽ लगे  ओहनी के तऽ चटपटी गाँव के सिकाइत ओली कहानी सुने के
मन करे  से अब नानी ही से जादे जीरवा के दोकान पऽ कहानी सुने मेहरारू जाय
लगलन  जीरवा गते-गते नानीये नियन बने के कोरसिस करइत हल  ऊ खूब चटपट
कहानी सुनावे  खदेरन बहु हुँकारी भर-भरके ओकर उत्साह बढ़ावल करे  एक दिन
खदेरन बहु के खदेरन बेमार भे गेल  रमधार मिसिर के पोथी-पतरा फेका गेलो 
खेती-बारी हइये न हलइन  ऊ का बेचारे गाँव-गाँव माँगऽ हथ तऽ कइसहूँ
खाय-पीये ला हो हइन ******** #### #### 0 #### #### #### #### #### #### /* #### #### #### #### #### #### #### #### #### #### #### #### #### #### #### 0 #### #### #### #### #### /* #### #### #### #### #### #### #### #### #### #### #### #### #### #### अपराध आउ दंड भाग
– २अध्याय – १अइसीं ऊ बहुत देर तक पड़ल रहलइ  बीच-बीच में लगऽ हलइ कि ओकर
नीन खुल जा हलइ आउ अइसन क्षण में ओकरा देखे में लगऽ हलइ कि रात बहुत बीत
गेल ह लेकिन उट्ठे के बात ओकर दिमाग में नयँ आवऽ हलइ  आखिरकार ऊ देखलकइ
कि दिन उट्ठल नियन प्रकाश छा गेल ह  ऊ सोफा पर चित पड़ल हलइ अभियो हाल के
विस्मृति से स्तंभित होल  सड़क से भयभीत निराशा भरल चीख कर्कश रूप में
ओकरा भिर आ रहले हल जे लेकिन ओकरा रोज रात के अपन खिड़की से दू आउ तीन बजे
के बीच सुनाय दे हलइ  ओकरे चलते अब ओकर नीन टुटलइ  ओह  अइकी कलाली से
निसा में चूर सब निकस रहले ह ऊ सोचलकइ दू से उपरे हो गेल आउ अचानक
उछल पड़लइ मानूँ ओकरा कोय सोफा पर से घींचके उठइलकइ  की  दू से उपरे हो
गेलइ  ऊ सोफा पर बइठ गेलइ आउ तुरते ओकरा सब कुछ आद पड़ गेलइ  अचानक एक
पल में सब कुछ आद पड़ गेलइ पहिले क्षण तो ऊ सोचलकइ कि ऊ पागल होल जा रहल ह
 ओकरा भयंकर ठिठुरन पकड़ लेलकइ लेकिन ठिठुरन बोखारो के चलते हलइ जे बहुत
पहिले ओकरा नीन में चालू होले हल  अब तो अचानक अइसन थरथरी ओकरा उठलइ कि
दाँत लगभग उछलके बाहर आवे लगलइ आउ ओकर पूरा देह हिल रहले हल  ऊ दरवाजा
खोललकइ आउ अकाने लगलइ - घर में सब कोय सुत्तल हलइ  अचरज से ऊ अपने ऊपर आउ
कोठरी में चारो तरफ नजर डललकइ आउ ओकरा ई समझ में नयँ अइलइ - कइसे कल्हे
अन्दर आके ऊ सिटकिनी लगाना भूल गेलइ आउ सोफा पर पड़ गेलइ खाली बिन कपड़े
बदलले नयँ बल्कि टोप लगइलहीं - ई लुढ़क गेले हल आउ निच्चे फर्श पर पड़ल हलइ
तकिया के पास में  अगर कोय अन्दर आ जइते हल त की सोचते हल  कि हम पीयल
हकिअइ लेकिन  ऊ खिड़की तरफ लपकलइ  काफी रोशनी हलइ आउ ऊ जल्दी-जल्दी
खुद के सिर से पाँव तक ध्यान से देखे लगलइ अपन सब कपड़ा-लत्ता के - कहीं
कोय निशान तो नयँ रह गेल ह  लेकिन अइसे काम नयँ होवे वला हलइ - कनकन्नी से
काँपते अपन देह से सब कुछ उतारते आउ फेर से अच्छा से चारो तरफ जाँचे लगलइ
 ऊ सब कुछ उलट-पलट देलकइ एक-एक धागा आउ पेउँद (पेवंद) तक के आउ अपने ऊपर
भरोसा नयँ करके तीन तुरी जाँच दोहरइलकइ  लेकिन लगलइ कि कुच्छो निशान नयँ
हलइ खाली ऊ जगह पर जाहाँ पतलून निच्चे में उधड़ल (घिस्सल) हलइ आउ फुचड़ा
नियन लटकल हलइ ई फुचड़ा में जमल खून के मोटगर निशान रह गेले हल  ऊ एगो
बड़गर खटकेदार चाकू लेलकइ आउ फुचड़ा के काट देलकइ  आउ लगलइ कि कुछ नयँ रह
गेल ह  अचानक ओकरा आद पड़लइ कि बटुआ आउ बाकी समान जे बुढ़िया के सन्दूक
में से निकसलके हल अभियो तक ओकर जेभी में पड़ल हकइ  ऊ सब समान के निकासे
आउ छिपा देवे के बारे अभियो तक ऊ सोचवो नयँ कइलके हल  ऊ सब के बारे ओकरा
तभियो नयँ आद पड़लइ जब ऊ अपन कपड़ा-लत्ता के जाँच कर रहले हल  ओकरा की हो
गेले ह  क्षण भर में ऊ झपटके ऊ सब चीज के निकासे आउ टेबुल पर फेंके लगलइ 
सब कुछ निकासके जेभिया के उलटियो के ताकि ई बात के दिलजमई हो जाय कि
कुच्छो ओकरा में नयँ रह गेल ह ऊ पूरा ढेर के कोनमा में लइलकइ  हुआँ
बिलकुल कोनमा में निच्चे एक जगह पे देवाल से कागज अलगे होके फट गेले हल -
तुरते ऊ ई कागज के पीछू के भुड़वा में सब कुछ ठुँस्से लगलइ  अन्दर चल गेलइ
 सब कुछ आँख से ओझल आउ बटुओ  ऊ खुशी से सोचलकइ थोड़े सन उठके आउ जड़ भाव
से कोनमा में हमेशा के अपेक्षा जादे अधिक उभरल भुड़वा तरफ देखते  अचानक ऊ
खौफ से पूरा थरथरा गेलइ - हे भगमान  ऊ निराशा में फुसफुसइलइ हमरा की
हो गेल ह  की वास्तव में ई छिप्पल हइ  की वास्तव में अइसीं छिपावल जा हइ
ई सच बात हइ कि ऊ पहिले समान-उमान के बारे हिसाब नयँ लगइलके हल ऊ
सोचलके हल कि खाली पइसा होतइ आउ ओहे से पहिलहीं से कोय जग्गह के तैयारी
नयँ कइलके हल  लेकिन अभी अब हम कउन बात पर खुश हो रहलूँ हँ  ऊ सोचलकइ
 की वास्तव में अइसीं छिपावल जा हइ  वास्तव में बुद्धि हमर काम नयँ कर
रहल ह  थकावट के चलते ऊ सोफा पर बइठ गेलइ आउ तुरते ओकरा असहनीय कँपकँपी
फेर से पकड़ लेलकइ  पास में एगो कुरसी पर पड़ल अपन पहिले के छात्र-जीवन के
शीत ऋतु वला गरम लेकिन अब करीब-करीब चिथड़ा होल कोट यन्त्रवत् घींच लेलकइ
खुद के ढँक लेलकइ आउ नीन आउ बड़बड़ाहट #### ओकरा एक तुरी आउ दबोच
लेलकइ  ऊ विस्मृति में चल गेलइ  अभी करीब पाँचो मिनट से जादे नयँ होले
हल कि ऊ फेर से उछलके खड़ी हो गेलइ आउ तुरते आवेश में फेर से अपन पोशाक तरफ
झपटलकइ  हम फेर से सुत कइसे पइलूँ जबकि कुच्छो नयँ कइल हकइ  बिलकुल
बिलकुल - कोटवा के अन्दर कँखिया भिर वला फाँस के अभियो तक नयँ निकासलूँ 
भूल गेलूँ अइसन महत्त्वपूर्ण काम भूल गेलूँ  अइसन सबूत  ऊ फाँस के घींच
लेलकइ आउ फुरती से एकरा फाड़के रुगदी-रुगदी करे लगलइ आउ तकिया के निच्चे के
चेथरी सब के बीच में ठूँस देलकइ  फट्टल कपड़ा के टुकड़ा सब से कोय शक नयँ
पैदा होत हमरा तो अइसने लगऽ हके अइसने लगऽ हके  ऊ दोहरइलकइ कोठरी के
बीच में खड़ी-खड़ी आउ दरद के हद तक तनाव भरल ध्यान से फेनुँ चारो तरफ जाँच
करे लगलइ फर्श पर आउ सगरो कि कहीं आउ कुछ भूल तो नयँ गेल ह  ई विश्वास
कि सब कुछ हियाँ तक कि स्मृति आउ सामान्य सोचे के शक्ति ओकर साथ छोड़ रहल
ह ओकरा असहनीय यातना देवे लगलइ  की वास्तव में चालुओ हो गेले ह वास्तव
में ई अब दंड आहीं वला हइ  एहे एहे बिलकुल एहे बात हइ  वस्तुतः फुचड़ा
के कतरन जेकरा ऊ पतलून से कटलके हल अइसहीं फर्श पर पड़ल हलइ कोठरी के
बीच-बीच में जेकरा आवे वला पहिलउको अदमी देख लेतइ  अरे ई हमरा की हो
गेल ह  ऊ फेर से चिल्ला उठलइ बिलकुल हताश नियन हियाँ पर ओकर दिमाग में
एगो विचित्र विचार अइलइ - कि शायद ओकर सब्भे पोशाक खून से लथपथ हइ कि शायद
बहुत सारा धब्बा हइ लेकिन जेकरा ऊ देख नयँ पा रहल ह जे ध्यान में नयँ आ
रहल ह काहेकि ओकर सोचे के शक्ति दुर्बल हो गेले ह छिन्न-भिन्न हो रहले ह
 बुद्धि धुंधला रहले ह  अचानक ओकरा आद पड़लइ कि बटुओ पर खून हलइ 
अरे  तब तो शायद जेभियो में खून होवे के चाही काहेकि हम बटुआ जब जेभिया
में रखलिए हल तखनहूँ ऊ गीलगर हलइ  पलक झपकते ऊ जेभिया के उलट लेलकइ आउ
एहे बात हइ - जेभिया के अस्तरवा पर हइ निशान धब्बा  मतलब विवेक हमरा
अभी तक बिलकुल साथ नयँ छोड़लक ह मतलब चिन्तन-शक्ति आउ स्मृति सही-सलामत
हके अगर हम खुद्दे अचानक आद कर लेलूँ आउ अन्दाज लगा लेलूँ  ऊ विजय-गर्व
के साथ सोचलकइ गहरा आउ खुशी के साथ पूरा छाती फुलाके उच्छ्वास लेके 
खाली बस बोखार के कमजोरी हके कुछ क्षण के बड़बड़ाहट  आउ ऊ पतलून के बामा
जेभी के पूरा अस्तर के फाड़ डललकइ  ओहे क्षण सूरज के किरण ओकर बामा बूट के
प्रकाशित कर देलकइ - पेताबा पर जे बूट के बाहर हुलक रहले हल कुछ निशान
नियन देखाय देलकइ  ऊ बूट निकासके फेंक देलकइ - वास्तव में निशान  पेताबा
के नोक पूरा खून से लथपथ शायद ओकर लात ऊ खून के पोखरी में अनचित के पड़
गेले होत  लेकिन अब एकरा की कइल जाय  ई पेताबा फुचड़ा जेभी के कन्ने
रक्खूँ  ऊ ई सब कुछ के हाथ में बटोर लेलकइ आउ कोठरी के बीच में खड़ी हो
गेलइ  स्टोव में  लेकिन सबसे पहिले तो ओकन्हीं स्टोवे में ढूँढ़तइ  जला
दूँ  लेकिन जारूँ कइसे  सलइयो तो नयँ हके  नयँ सबसे अच्छा कहीं बाहर
जाके एकरा फेंक दूँ  हाँ  सबसे अच्छा फेंक देना  ऊ दोहरइलकइ फेर से
सोफा पर बइठते आउ अभिये एहे पल बिन कोय देरी कइले   लेकिन एकर
बजाय ओकर माथा फेर से तकिया पर टिक गेलइ फेर से असहनीय कँपकँपी ओकरा बरफ
नियन सरद कर देलकइ फेर से ऊ अपन उपरे ओवरकोट डाल लेलकइ  आउ बहुत देरी तक
कइएक घंटा ओकरा बीच-बीच में रुकके लगातार प्रतीत होलइ कि अइकी अभिये
बिन देरी कइले कहीं जाम आउ सब कुछ फेंक देम ताकि आँख से कइसूँ ओझल हो
जाय जल्दी से जल्दी से  ऊ कइएक तुरी सोफा पर से उट्ठे के कोशिश कइलकइ
लेकिन बन नयँ पइलइ  आखिरकार दरवाजा पर के जोरदार खटखटाहट ओकरा जगइलकइ 
अरे खोलऽ जिन्दा हकऽ कि नयँ  जब देखऽ तब खर्राटे भरते रहऽ हइ  दरवजवा
खटखटइते नस्तास्या चिल्लइलइ  दिन-दिन भर कुत्ता नियन खर्राटा भरते रहऽ हइ
 बिलकुल कुत्ता हइ  खोलऽ ह कि नयँ  दस से उपरे बज गेलो शायद घरवे पर
नयँ हकइ  एगो मरदाना के अवाज अइलइ अरे  ई अवाज तो दरबान के हकइ 
ओकरा की चाही ऊ उछल पड़लइ आउ सोफा पर बइठ गेलइ  दिल अइसन धड़क रहले हल कि
दरदो होवऽ हलइ आउ सिटकिनी के लगइलकइ  नस्तास्या एतराज कइलकइ  देखहो
अब ऊ अन्दर से सिटकिनी लगावे ल चालू कइलके ह  मानूँ ओकरा कोय अपहरण करके
ले चल जइतइ  खोलऽ नासमझ कहीं के उट्ठऽ ओकन्हीं के की चाही  दरबान
काहे लगी अइले ह  सब कुछ मालूम पड़ गेलइ  मोकाबला करूँ कि खोल दूँ  भाड़
में जो ऊ थोड़े सन उठलइ आगे तरफ झुकलइ आउ सिटकिनी खोल देलकइ  ओकर पूरा
कोठरी अइसन माप के हलइ कि बिस्तर से बिन उठलहीं सिटकिनी खोलल जा सकऽ हलइ
एहे बात हइ - सामने दरबान आउ नस्तास्या खड़ी हइ नस्तास्या अजीब ढंग से
ओकरा तरफ घूर रहले हल  ऊ दरबान तरफ चुनौतीपूर्ण आउ मायूसी भरल निगाह से
देख रहले हल  ऊ (दरबान) चुपचाप ओकरा तरफ एगो भूरा रंग के दोबरावल आउ
बोतल के लाख के मुहर लगल कागज बढ़ा देलकइ दफ्तर से नोटिस कागज देते ऊ
बतइलकइ कउन दफ्तर से  मतलब पुलिस के दफ्तर में बोलाहट हको  तोहरा
मालूम हको कि कउन दफ्तर पुलिस थाने   काहे लगी  हमरा कइसे
मालूम होतइ  बोलाहट हको त जाहो  ऊ ओकरा तरफ ध्यान से देखलकइ चारो तरफ
नजर दौड़इलकइ आउ जाय खातिर मुड़लइ लगऽ हइ कि बिलकुल बेमार हका नस्तास्या
के लउकलइ जे ओकरा पर से नजर नयँ हटइलके हल  दरबानो एक पल खातिर अपन सिर
मोड़ लेलकइ कल्हे से बोखार हकइ ऊ आगे बोललइ ऊ कोय जवाब नयँ देलकइ आउ
कागज के बिना खोललहीं हथवा में रखले रहलइ अरे उठऽ मत नस्तास्या अपन
बात जारी रखलकइ सहानुभूतिपूर्वक आउ ई देखके कि ऊ सोफा पर से गोड़ निच्चे
कर रहले ह  बेमार हकऽ ओहे से जाय के जरूरत नयँ - कोय जल्दी नयँ हकइ 
तोर हथवा में की हको ऊ देखलकइ - ओकर दहिना हाथ में काटल फुचड़ा के टुकड़ा
पेताबा आउ जेभी के रुगदी-रुगदी कइल अस्तर हकइ  अइसीं ऊ सब लेलहीं सुत गेले
हल  बादो में एकरा बारे सोचला पर आद अइलइ कि बोखार में निनारू में ऊ ई
सबके कसके दबोच ले हलइ आउ अइसीं फेर सुत जा हलइ देखहो कइसन चिथड़ा जामा
कइलका ह आउ एहे सब लेले सुत्तऽ हका मानूँ कोय खजाना हकइ  आउ
नस्तास्या अपन उन्मत्त हँसी के साथ खिखिया उठलइ  पलक झपकते ऊ सब कुछ
ओवरकोट के अन्दर घुसेड़ लेलकइ आउ नजर गड़ाके ओकरा तरफ एकटक देखलकइ  हलाँकि ऊ
क्षण ऊ बहुत कम पूरा अर्थ में समझ-बूझ सकऽ हलइ लेकिन ऊ महसूस कइलकइ कि
अइसन अदमी के साथ अइसे पेश नयँ आवल जा सकऽ हइ जब ओकरा गिरफ्तार कइल जाय
वला होवे  लेकिन  पुलिस चाह पीबऽ  मन करऽ हको  लाके देबो कुछ
बच्चल हको नयँ  हम जाम - हम अभी जाम ऊ बड़बड़इलइ गोड़ पर खड़ी होते
जा लेकिन ज़ीना से उतरियो नयँ पइबऽ हम जाम जइसन तोहर मर्जी
नस्तास्या दरबान के पीछू-पीछू बाहर चल गेलइ तुरतम्मे ऊ लपकके रोशनी तरफ
गेलइ पेताबा आउ फुचड़ा के जाँचे खातिर - धब्बा तो हइ लेकिन असानी से
बिलकुल नयँ देखाय दे हइ सब कुछ गंदा हो गेले ह घिस गेले ह आउ बदरंग हो
गेले ह  जेकरा पहिले से मालूम नयँ हइ ओकरा कुछ पता नयँ चलतइ  नस्तास्या
मतलब दूर से कुछ नयँ देख पइलकइ एहे खैरियत हके  तब काँपते हाथ से ऊ
नोटिस पर लगल सील तोड़के पढ़े लगलइ देर तक ऊ पढ़लकइ आउ आखिर बात समझ गेलइ  ई
लोकल पुलिस विभाग से एगो सधारण नोटिस हलइ जेकरा अनुसार ओकरा आझे साढ़े नो
बजे पुलिस सुपरिन्टेंडेंट के दफ्तर में हाजिर होवे के हलइ लेकिन अइसन
होलइ कब  पुलिस से हमरा कोय वास्ता नयँ रहल ह  आउ बिलकुल आझे काहे  ऊ
कष्टदायक आश्चर्य में सोचलकइ  हे भगमान  जल्दी से ई निपट जाय  ऊ
प्रार्थना करे खातिर टेहुना मोड़के बइठहीं वला हलइ लेकिन खुद हँसियो पड़लइ -
प्रार्थना पर नयँ बल्कि खुद पर  ऊ जल्दीबाजी में कपड़ा पेन्हे लगलइ  अगर
हमर सत्यानाश होवे के हइ त हो जाय परवाह नयँ  पेताबा तो पहन लूँ  अचानक
ओकर दिमाग में अइलइ  धूरी में आउ जादे धूमिल हो जइतइ आउ निशान सब गायब
हो जइतइ  लेकिन जइसीं ऊ पेन्हलकइ ओइसीं घृणा आउ खौफ से एकरा उतार देलकइ
 उतरलकइ लेकिन ई समझके कि आउ दोसर तो हके नयँ एकरा उठइलकइ आउ फेर से
पेन्ह लेलकइ - आउ फेर हँस पड़लइ  ई सब कुछ प्रतिबन्धी #### सब
कुछ सापेक्ष #### सब कुछ एक प्रकार के रूप हइ ई विचार ओकरा सुझलइ
चिन्तन के खाली एक हिस्सा के साथ जबकि ओकर पूरा देह कँप रहले हल  अइकी
हम तो पेन्ह लेलूँ  अइकी हम आखिर पेन्हिये लेलूँ  लेकिन हँसी तुरतम्मे
निराशा में बदल गेलइ  नयँ हमर बूता के बाहर हके  ओकर दिमाग में
विचार अइलइ  ओकर गोड़ थरथरा रहले हल  भय के चलते ऊ अपने ऊपर बड़बड़इलइ 
माथा चकरा रहले हल आउ बोखार चढ़ल हलइ  ई चाल हकइ  ओकन्हीं कोय तिकड़म से
हमरा फुसलावे आउ अचानक सगरो से पटकुनियाँ देवे ल चाहऽ हइ ऊ अपना बारे
सोचना जारी रखलकइ ज़ीना पर उतरते  सबसे खराब बात तो ई हके कि हम लगभग
उन्माद में हकूँ  हमर मुँह से कोय बेवकूफी वला बात निकस जा सकऽ हके
ज़ीना पर ओकरा आद पड़लइ कि सब चीज तो ऊ अइसीं छोड़के जा रहले ह
देवाल-कागज के पीछू वला भूड़ में  आ एद्धिर हो सकऽ हइ जानबूझके ओकर पीछू
में तलाशी होबइ आद कइलकइ आउ ठिठक गेलइ  लेकिन अइसन निराशा आउ अगर कहल
जा सकइ तो अइसन सत्यानाश के अवहेलना #### ओकरा दबोच लेलकइ कि ऊ
हावा में हाथ लहरइते आगू बढ़ते रहलइ जल्दी से जल्दी कइसूँ खाली ममला निपट
जाय   बाहर में फेर असहनीय गरमी हलइ एतना दिन तक मोसकिल से कुछ बून
बरसले हल  फेर से धूरी अइँटा आउ चूना फेर से दोकान आउ कलाली के
दुर्गन्ध फेर से जब न तब पियक्कड़ से भेंट फिनलैंड के फेरीवाला सबन आउ आधा
टुट्टल-फुट्टल घोड़ागाड़ी  सूरज के तेज चमक ओकर आँख में अइसन पड़लइ कि ओकरा
नजर डाले में तकलीफ होवऽ हलइ आउ ओकर सिर बिलकुल चकराय लगलइ  ओकरा बोखार से
पीड़ित अइसन रोगी नियन संवेदना हो रहले हल जे अचानक तेज रौदगर दिन में बाहर
आ जा हइ  कल्हे वला सड़क के ऊ मोड़ पे पहुँचला पर ऊ कष्टदायक बेचैनी से ओकरा
तरफ नजर डललकइ ऊ घर पर  आउ तुरते नजर फेर लेलकइ  अगर हमरा पुच्छल
जइतइ त शायद हम बता देबइ  ऊ सोचलकइ जब ऊ थाना के पास पहुँच रहले हल 
थाना ओकरा भिर से एक चौथाई विर्स्ता दूर हलइ  ओकरा अभी-अभी नयका इमारत के
चौठा मंजिल पर के एगो नयका फ्लैट में स्थानान्तरित कइल गेले हल  ऊ पहिलउका
दफ्तर में थोड़े देर खातिर गेले हल लेकिन बहुत समय पहिले  फाटक से अन्दर
घुसते समय ऊ दहिना तरफ ज़ीना देखलकइ जेकरा पर से होके एगो देहाती अदमी हाथ
में एगो किताब लेले उतर रहले हल - दरबान होतइ मतलब कि एहे दफ्तर हकइ आउ
ऊ एहे अन्दाज से ज़ीना से उपरे चढ़े लगलइ  ऊ केकरो से कुच्छो बारे नयँ
पुच्छे लगी चाहऽ हलइ हम अन्दर जइबइ घुटना टेक देबइ आउ सब कुछ बता देबइ
 ऊ सोचलकइ चौठा मंजिल पर प्रवेश करते- करते ज़ीना संकीर्ण ढालू आउ
गंदा पानी से पूरा गीला हलइ  चारो मंजिल पर के सब्भे फ्लैट के भनसा घर के
दरवाजा एहे ज़ीना पर खुल्लऽ हलइ आउ लगभग पूरे दिन अइसीं खुल्ले रहऽ हलइ 
एकरा चलते भयंकर उमस आउ घुटन रहऽ हलइ  ज़ीना पर से काँख में किताब दबइले
चपरासी संदेशवाहक पुलिस कर्मचारी आउ तरह-तरह के औरत-मरद लोग चढ़ते-उतरते
रहऽ हलइ - भेंटकर्ता या आगन्तुक  खास दफ्तर के दरवाजा भी पूरा खुल्लल हलइ
 ऊ अन्दर गेलइ आउ ड्योढ़ी पर रुक गेलइ  हियाँ कइएक देहाती लोग खड़ी-खड़ी
इंतजार कर रहले हल  हियों बहुत जादे घुटन हलइ आउ एकरा अलावे हाले के
पेंट कइल कमरा से उलटी लावे वला ताजा बिन ठीक से सुक्खल बिसायँध शोषक
(जल्दी से सुखावे वला) तेल मिलाके बनावल पेंट के दुर्गन्ध ओकर नथुनमा में
वार कइलकइ  थोड़े देर इंतजार कइला के बाद ऊ आउ आगू अगला कमरा में जाय के
फैसला कइलकइ  सब्भे कमरा छोटगर-छोटगर आउ नीचगर छत #### वला हलइ 
बहुत जादे अधीरता ओकरा लगातार आगू घींचते रहलइ  कोय ओकरा पर ध्यान नयँ
देलकइ  दोसरा कमरा में कुछ किरानी बइठल लिख रहले हल जे मोसकिल से ओकरा से
थोड़े बेहतर पोशाक में हलइ आउ देखे में विचित्र प्रकार के अदमी लगऽ हलइ 
ओकन्हीं में से एगो के पास ऊ गेलइ तोहरा की चाही ऊ दफ्तर के नोटिस
देखइलकइ छात्र हकऽ  नोटिस पर नजर डालके ऊ पुछलकइ हाँ पूर्व छात्र
किरानी ओकरा तरफ देखलकइ लेकिन बिन कोय कौतूहल के  ई एक प्रकार के विशेष
रूप से बिखरल बाल वला आउ जइसे-तइसे बस्तर पेन्हले आउ नजर से एक्के स्थिर
विचार वला अदमी हलइ एकरा से कोय काम नयँ बनत काहेकि एकरा लगी सब कुछ एक
समान हइ रस्कोलनिकोव सोचलकइ ओद्धिर जा मैनेजर के पास किरानी बोललइ
आउ अँगुरी से आगे तरफ इशारा कइलकइ जे सबसे अन्तिम वला कमरा तरफ इंगित कर
रहले हल ऊ ई कमरा (क्रम में चौठा) में घुसलइ जे छोटगर हलइ आउ सामान्य लोग
से ठसाठस भरल हलइ जाहाँ के लोग पहिलउका कमरा वला लोग के अपेक्षा थोड़े जादे
साफ कपड़ा पेन्हले हलइ  भेंटकर्ता लोगन में दू गो महिला भी हलइ  एगो मातम
में मामूली कपड़ा पेन्हले मैनेजर के टेबुल के सामने बइठल हलइ आउ ऊ ओकर कहे
मोताबिक कुछ तो लिख रहले हल  आउ दोसरकी महिला जे बहुत मोटगर आउ तगड़ी
किरमिजी-लाल दाग वली हलइ बहुत शानदार पोशाक में छाती पर चाय वला बड़गर
कश्तरी नियन ब्रोच (जड़ाऊ पिन) लगइले एक तरफ खड़ी हलइ आउ कोय काम लगी
इंतजार कर रहले हल  रस्कोलनिकोव अपन नोटिस मैनेजर के सामने प्रस्तुत कइलकइ
 ऊ ओकरा पर एगो सरसरी निगाह डललकइ आउ बोललइ - जरी स ठहरऽ आउ मातमदार
महिला के काम में लगल रहलइ ऊ चैन के साँस लेलकइ  पक्का ऊ बात नयँ हकइ
 धीरे-धीरे ओकरा में साहस आवे लगलइ ऊ साहस बटोरे आउ सचेत होवे खातिर
पूरा जोर लगाके खुद के ढाढ़स बन्हइते रहलइ कउनो बेवकूफी कइसनो बिलकुल
ममूली-सन लपरवाही आउ हम खुद के पूरा सत्यानाश कर दे सकऽ हूँ  हूँ 
अफसोस कि हियाँ हावा नयँ हकइ ऊ मने-मन बात जारी रखलकइ घुटन हकइ 
माथा आउ जादे चकरा रहल ह  आउ बुद्धि भी ऊ अपने अन्दर भीषण अव्यवस्था
अनुभव कइलकइ  ओकरा अपने आप पर नियंत्रण खो देवे के भय सता रहले हल  ऊ कोय
चीज पर ध्यान केन्द्रित करे आउ कोय बिलकुल असंबंधित चीज के बारे सोचे के
कोशिश कर रहले हल लेकिन एकरा में ऊ बिलकुल नयँ सफल हो पइलइ  मैनेजर के
तरफ लेकिन बहुत अधिक दिलचस्पी पैदा होलइ - ओकरा लगातार मन कर रहले हल कि
ओकर चेहरा से कुछ अनुमान लगा लूँ कुछ भाँप लूँ  ई एगो बिलकुल नौजवान हलइ
कोय बाईस बरस के सामर आउ लचीला बदन अपन उमर से कुछ जादे उमरदार लग रहल
फैशनदार आउ छैला नियन पोशाक पेन्हले सिर पर मांग फाड़ले अच्छा से कंगही आउ
अंगराग #### कइले ब्रश से साफ कइल उजरका अँगुरियन पर कइएक मुँदरी आउ
अँगूठी आउ वास्कट #### पर सोना के चेन  हुआँ पर उपस्थित एगो विदेशी
के दू शब्द फ्रेंच में कहलकइ आउ बहुत कुछ संतोषजनक रूप से  लुइज़ा
इवानोव्ना किरपा करके बइठ जाथिन ऊ सरसरी तौर पर शानदार पोशाक पेन्हले
किरमिजी-लाल चेहरा वली महिला से कहलकइ जे अभी तक खड़ी हलइ मानूँ ओकरा बइठे
के साहस नयँ कर पा रहल होवे हलाँकि कुरसी बगले में हलइ  इश् डांकऽ
(धन्यवाद) ऊ बोललइ आउ चुपचाप ऊनी सरसराहट के साथ कुरसी पर बइठ गेलइ 
उज्जर लैसदार #### ओकर हलका नीला (असमानी) रंग के पोशाक अनमन हवा भरल
बैलून कुरसी के चारो तरफ फैल गेलइ आउ लगभग आधा कमरा छेंक लेलकइ  इत्र के
महँक आ रहले हल  लेकिन महिला स्पष्ट रूप से ई बात से अटपटा महसूस कर रहले
हल कि ऊ आधा कमरा छेंकले हलइ कि ओकरा से एतना इत्र के महँक आब करऽ हलइ
हलाँकि ओकर मुसकान में कायरता आउ ढिठाई दुन्नु साथ-साथ हलइ लेकिन स्पष्ट
बेचैनी के साथ  आखिरकार मातमदार महिला के काम खतम हो गेलइ आउ ऊ उट्ठे लगलइ
 अचानक कुछ शोरगुल के साथ बिलकुल अकड़ते आउ हर कदम के साथ विशेष तरह से अपन
कन्हा के फिरइते एगो अफसर घुसलइ कलगी लगल छज्जेदार टोपी टेबुल पर फेंक
देलकइ आउ एगो अरामकुरसी पर बइठ गेलइ  शानदार महिला ओकरा देखके अपन सीट से
अइसीं उछल पड़लइ आउ एक प्रकार के विशेष हर्षावेश में एक गोड़ आगू करके घुटना
टेकके अभिवादन करे लगलइ लेकिन अफसर ओकरा पर तनिक्को ध्यान नयँ देलकइ आ ऊ
ओकर सामने फेर बइठे के हिम्मत नयँ कइलकइ  ई लेफ्टेनेंट हलइ पुलिस चीफ के
सहायक जेकर लाल-भूरा मोंछ क्षैतिज दिशा में दुन्नु तरफ निकसल हलइ आउ
चेहरा के नाक-नक्शा में हर चीज बेहद छोटगर जेकरा से धृष्टता के अलावा आउ
कुच्छो विशेष नयँ प्रकट होवऽ हलइ  ऊ कनखियाके आउ गोस्सा से रस्कोलनिकोव
तरफ देखलकइ - ओकर पोशाक बहुत घटिया किसिम के हलइ आउ पूरा विनम्रता के
बावजूद ओकर चाल-ढाल ओकर पोशाक से मेल नयँ खा रहले हल रस्कोलनिकोव लपरवाही
से बहुत सीधे आउ देर तक ओकरा तरफ एकटक देखते रहलइ जेकरा चलते ऊ नराजो हो
गेलइ  की चाही तोरा  ऊ चिल्लइलइ शायद ई बात पर ओकरा अचरज हो रहले हल
कि अइसन गुदड़िया ओकर बिजली नियन दृष्टि से भी ऊ अपना के तुच्छ नयँ समझऽ हइ
हमरा बोलावल गेले ह  नोटिस भेजके  रस्कोलनिकोव कइसूँ जवाब देलकइ
ई पइसा के वसूली के बारे केस हइ छात्र से मैनेजर कागजात से अपन ध्यान
हटाके हड़बड़ी में बोललइ  हियाँ जी  आउ ऊ दस्तावेज रस्कोलनिकोव तरफ बढ़ा
देलकइ ओकरा में खास जगह पर इशारा करते ई पढ़ऽ पइसा  कइसन पइसा 
रस्कोलनिकोव सोचलकइ लेकिन  मतलब ई पक्का ऊ ममला नयँ हइ  आउ ऊ खुशी
से चौंक उठलइ  ऊ अचानक बड़गो वर्णनातीत राहत महसूस कइलकइ  ओकर कन्हा से
सब भार उतर गेलइ आउ तोरा केतना बजे आवे के आदेश हलो बाबू साहेब 
मैनेजर चिल्लइलइ नयँ मालूम काहे लगातार जादे आउ जादे अपमानित महसूस करते
तोहरा नो बजे आवे के आदेश हको आउ अभी एगारह से जादे बज गेलो ह हमरा
पास नोटिस बस पनरह मिनट पहिले पहुँचले हल अपना लगी प्रतीत होल अचानक आउ
अप्रत्याशित क्रोध में आउ ई बात में एक प्रकार के खुशी भी पाके
रस्कोलनिकोव उँचगर स्वर में अपना तरफ पीठ कइले अफसर के उत्तर देलकइ  एहो
की कम हइ कि बोखार से पीड़ित होलो पर हम हियाँ हाजिर हो गेलिअइ किरपा
करके चिल्ला मत हम चिल्ला नयँ रहलिए ह बल्कि बिलकुल ठीक ढंग से बोल
रहलिए ह उलटे अपने हमरा पर चिल्ला रहलथिन हँ हम छात्र हकिअइ आउ केकरो
अपने ऊपर चिल्लाय के इजाजत नयँ दे हिअइ सहायक गोस्सा से एतना भड़क गेलइ
कि पहिला एक मिनट तो ऊ कुछ स्पष्ट बोल नयँ पइलइ आउ ओकर मुँह से खाली एक
प्रकार के छींटा उड़ते रहलइ  ऊ अपन सीट से उछल पड़लइ जरी चुप रहऽ 
तूँ सरकारी दफ्तर में हकऽ  बदतमीजी मत करऽ बाबू साहेब लेकिन
अपनहूँ सरकारी दफ्तर में हथिन रस्कोलनिकोव चिल्लइलइ आ एकरा अलावे
चिल्ला हथिन सिगरेट पीयऽ हथिन मतलब हमन्हीं सब्भे के तौहीन कर रहलथिन हँ
एतना कहके रस्कोलनिकोव वर्णनातीत आनन्द के अनुभव कइलकइ किरानी मुसकान
सहित ओकन्हीं तरफ देख रहले हल  गरमाल लेफ्टेनेंट स्पष्टतया हक्का-बक्का हो
गेलइ एकरा से तोरा कोय मतलब नयँ हको जी  आखिरकार ऊ कइसूँ अस्वाभाविक
रूप से उँचगर स्वर में चिल्लइलइ  आ जवाब देवे के किरपा करहो जे तोहरा से
माँग कइल जा रहलो ह  इनका देखा देहीं अलिक्सान्द्र ग्रिगोरियेविच  तोहरा
खिलाफ शिकायत हको  पइसा नयँ चुकावऽ हो  देख कइसन भड़कीला बाज उड़के आल ह
लेकिन रस्कोलनिकोव ऊ सब बात अब नयँ सुन रहले हल आउ उत्सुकता से पेपर झटक
लेलकइ जल्दी से जल्दी समाधान खोजे के प्रयास करते  एक तुरी पढ़लकइ दोसरा
तुरी आउ ओकरा समझ में नयँ अइलइ ई की हकइ  ऊ किरानी से पुछलकइ ई करजा
के वचनपत्र के मोताबिक तोहरा से पइसा वसूली के माँग हकइ  खयँ तो सारा
खरचा जुरमाना वगैरह के साथ तोरा भुगतान करे के चाही खयँ लिखके दे देवे के
चाही कि कब भुगतान कर सकऽ हो आउ साथे-साथ ई इकरारनामो कि भुगतान होवे के
पहिले रजधानी छोड़के नयँ जइबहो आउ अपन जयदाद न बेचबहो आउ न छिपइबहो  आ
करजा देवे वला के तोहर जयदाद के बेचे के आ तोहर खिलाफ कनूनी कार्रवाई करे
के छूट होतइ लेकिन हम तो  केकरो करजदार नयँ हकिअइ एकरा से तो हमरा
कोय मतलब नयँ  आ ई हमन्हीं के पास पहुँचलो ह वसूली खातिर मियाद पूरा होल
आउ कानूनन पक्का कइल एक सो पनरह रूबल के करजा के वचनपत्र जे तूँ नो
महिन्ना पहिले कॉलेजिएट असेसर के विधवा पत्नी ज़ारनित्सिना के देलहो हल आउ
जे विधवा ज़ारनित्सिना कोर्ट के भुगतान खातिर काउंसिलर चेबारोव के दे देलके
हल जेरा चलते हमन्हीं तोहरा जवाब देवे लगी बोलइलियो ह लेकिन ई तो हमर
मकान-मालकिन हइ तोहर मकान-मालकिन होला से की होलइ किरानी ओकरा तरफ
सहानुभूति के कृपालु मुसकान के साथ देखलकइ आउ साथे-साथ एक प्रकार के विजय
के भावना के साथ जइसे कि अइसन नौसिखुआ पर जेकरा पर अभी-अभी गोली दागे ल
चालू कइल गेल होवे - अच्छऽ मानूँ ऊ कह रहल होवे अभी कइसन लग रहलो ह 
लेकिन ओकरा अब करजा के वचनपत्र से वसूली से की लेना-देना हलइ  की अब ई
लायक हलइ कि कोय फिकिर कइल जाय अपना तरफ से कउनो तरह के ध्यानो देल जाय 
ऊ खड़ी रहलइ पढ़लकइ सुनलकइ जवाब देलकइ खुद्दे पुछवो कइलकइ लेकिन ई सब
कुछ यंत्रवत्  आत्मसुरक्षा के विजय बड़गर खतरा से बचाव - एहे ऊ बखत ओकर
पूरे आत्मा में व्याप्त हलइ बिन दूरदर्शिता के बिन विश्लेषण के बिन
भविष्य के पू्र्वानुमान आउ समाधान के बिन शंका आउ बिन प्रश्न के  ई
सम्पूर्ण प्रत्यक्ष आउ स्वाभाविक बिलकुल जैविक प्रसन्नता के क्षण हलइ 
लेकिन एहे क्षण दफ्तर में एक प्रकार के गरज आउ बिजली जइसन घटना होलइ 
लेफ्टेनेंट जे अभियो तक अपमान के चलते बिलकुल मर्माहत आउ बिलकुल आग होल
हलइ आउ प्रत्यक्षतः अपन आहत प्रतिष्ठा के बनइले रहे के कामना कर रहले हल
ऊ बेचारी शानदार महिला पर पूरा गोला-बारूद के साथ झपट पड़लइ जे ओकरा
दफ्तर में घुसहीं के समय से बेवकूफी भरल मुसकान के साथ देखब करऽ हलइ आउ
तूँ जइसन-तइसन आउ अइसन ऊ पूरा गला फाड़के अचानक चिल्लइलइ (मातमदार महिला
निकस चुकले हल) तोरा हीं पिछले रात की होलउ  अयँ  फेर से ओहे बदनामी
पूरे गल्ली तक हंगामा करऽ हँ  फेर से लड़ाय-झगड़ा आउ नशाखोरी  सुधार-घर जाय
ल सपनाऽ हीं  तोरा हम कह चुकलियो ह तोरा दस तुरी चेतावनी दे चुकलियो ह
कि तोरा एगरहमा तुरी नयँ छोड़बउ  आ तूँ फेर से फेर से जइसन-तइसन तूँ अइसन
”कगजवो रस्कोलनिकोव के हथवा से गिर पड़लइ आउ ऊ संकोच भाव से ऊ शानदार
महिला तरफ देखलकइ जेकरा साथ अइसन अभद्र व्यवहार कइल जा रहले हल - लेकिन
जल्दीए ओकरा समझ में आ गेलइ कि की बात हइ आउ तुरते ओकरा ई सब किस्सा में
बहुत मजो आवे लगलइ  ऊ खुशी से सुन्ने लगलइ एतना कि ओकरा ठहाका लगाके
हँस्से के मन कइलकइ ठहाका ठहाका  ओकर सब्भे स्नायु #### फड़क रहले
हल इल्या पित्रोविच  किरानी चिंतित होके कुछ कहे ल शुरू कइलकइ लेकिन
बीच में रुक गेलइ आउ समय के इंतजार करे लगलइ काहेकि गरमाल लेफ्टेनेंट के
बल के अलावा आउ कोय दोसर उपाय से रोकल नयँ जा सकऽ हलइ जे ओकरा अपन अनुभव
से मालूम हलइ  जाहाँ तक शानदार महिला के संबंध हइ तो ऊ शुरुए में गरज आउ
बिजली से एतना जादे काँपे लगले हल लेकिन विचित्र बात हलइ - गारी जेतने
जादे आउ कड़रगर होल जा हलइ ओतने जादे ऊ विनम्र होल जा हलइ ओतने जादे
भयंकर लेफ्टेनेंट तरफ बिखेरल ओकर मुसकान मनोहर होल जा हलइ  ऊ अपन जगहिया
पर टुघर रहले हल आउ लगातार झुक-झुकके सलाम कर रहले हल बड़ी बेसब्री से मौका
के ताक में रहते कि आखिरकार ओकरा अपन बात कहे लगी अनुमति मिल जइतइ आउ
अइसन मौका मिल गेलइ  हमरा हीं कइसनो शोरगुल आउ लड़ाय-झगड़ा नयँ हलइ मिस्टर
कपितेन (कप्तान) ऊ अचानक टरटर करे लगलइ केराय के दाना गिरे जइसन जोरदार
जर्मन लहजा में हलाँकि धाराप्रवाह #### रूसी में बोल रहले हल आउ
कोय कोय हंगामा आउ बदनामी के बात नयँ हलइ आउ साहेब पीके अइला हल आउ ई सब
कुछ हम बतइबइ मिस्टर कपितेन आउ हम्मर कोय गलती नयँ हइ  हमर घर शरीफ
लोग के घर हकइ मिस्टर कपितेन आउ शरीफ चाल-चलन मिस्टर कपितेन आउ हम
हमेशे हमेशे खुद नयँ कोय हंगामा चहलिअइ  आ ऊ बिलकुल निसा में धुत्त अइला
हल आउ फेर से तीन बोतल मँगलका आउ बाद में एक गोड़ उठइलका आउ गोड़वे से
पियानो बजावे लगला आउ ई शरीफ के घर में बिलकुल खराब बात हइ आउ ऊ पियानो
बिलकुल तोड़ देलका आउ बिलकुल हुआँ बिलकुल शिष्टाचार नयँ बरतलका आउ ई बात
हम बतइलइ  आउ ऊ बोतल ले लेलका आउ सब्भे के पीछू से बोतल से ढकले लगला  आउ
तुरते हम दरबान के बोलइलइ आउ कार्ल अइलइ ऊ कार्ल के पकड़ लेलका आउ ओकर आँख
पर चोट कइलका आउ हेनरिएत के भी आँख पे मालका आउ हमरा पाँच तुरी गाल पर
थप्पड़ लगइलका  आउ ई एगो शरीफ के घर में बिलकुल अशिष्ट व्यवहार हइ मिस्टर
कपितेन आउ हम तो चिल्लाय लगलिअइ  आउ ऊ नहर तरफ के खिड़की खोल देलका आउ
खिड़की से होके छोट्टे गो सूअर के माफिक केकियाय लगला आउ ई शरम के बात हइ 
आउ छोटगर सूअर नियन खिड़की से सड़क तरफ केकियाना  छिः छिः छिः  आउ कार्ल
पीछू से उनकर फ्रॉक-कोट घींच लेलकइ आउ हियाँ ई बात सच हइ मिस्टर कपितेन
कि उनकर फ्रॉक-कोट फट गेलइ  आउ तब ऊ चिल्लाय लगला कि उनका जुरमाना के रूप
में चानी के पनरह रूबल भुगतान करे के चाही  आउ हम खुद्दे मिस्टर कपितेन
चानी के पाँच रूबल उनका फ्रॉक-कोट खातिर भुगतान कइलिअइ  आउ ई शरीफ मेहमान
नयँ हका मिस्टर कपितेन आउ सब तरह के बदनामी वला काम कइलका  ऊ बोलला हम
तोरा बारे बड़गो व्यंग्य अखबार में छपवा देबो काहेकि हम सब्भे अखबार में
तोहरा बारे कुछ भी लिख सकऽ हियो  मतलब ऊ लेखक में से हका जी मिस्टर
कपितेन आउ ई कइसन असभ्य मेहमान हका मिस्टर कपितेन जब एगो शरीफ के घर में
अच्छऽ-अच्छऽ-अच्छऽ  बहुत हो गलो  तोहरा हम बता चुकलियो ह बता
चुकलियो ह हम वास्तव में तोहरा बता चुकलियो ह इल्या पित्रोविच  फेर
से किरानी अर्थपूर्ण ढंग से बोललइ लेफ्टेनेंट तेजी से ओकरा तरफ एक नजर
देखलकइ किरानी थोड़े-सन सिर हिला देलकइ   त ई अति आदरणीय लविज़ा
इवानोव्ना तोहरा लगी हमर आखिरी वचन हको आउ ई अन्तिम तुरी लेफ्टेनेंट
बात जारी रखलकइ कि अगर तोहर शरीफ वला घर में एक्को तुरी आउ हंगामा होलो
त हम तोहरा जइसन कि उच्च घराना में बोलल जा हइ अन्दर कर देबो  सुन लेलऽ
 त एगो साहित्यकार लेखक अपन कोट के पिछला हिस्सा फट जाय के कारण एगो
‘शरीफ वला घर’ में चानी के पाँच रूबल वसूल कर लेलकइ  त अइसन होवऽ हका ऊ
लेखक सब  आउ ऊ रस्कोलनिकोव पर तिरस्कार भरल नजर डललकइ  परसुन एगो
कलालियो के खिस्सा हइ - खा तो लेलकइ लेकिन पइसा चुकावे ल नयँ चाहऽ हइ कहऽ
हइ - 'नयँ तो हम तोरा बारे व्यंग्य लिख देबो'  स्टीमर पर एगो दोसर
व्यक्ति पिछले सप्ताह एगो इज्जतदार घराना के स्टेट काउंसिलर उनकर घरवली
आउ बेटी के साथ बहुत अश्लील भाषा में पेश अइलइ  आउ हाले में मिठाय के एगो
दोकान से एगो के धक्का देके निकास देवल गेलइ  अइसने होवे करऽ हका ई लेखक
साहित्यकार छात्र शहर के ढोलहा पिट्टे वला सब  छिः  आउ तूँ चल हियाँ
से  हम खुद तोरा हीं रुकके मुआइना करबउ  तब जरी खियाल रखिहँऽ  सुनलँऽ
लुइज़ा इवानोव्ना त्वरित शिष्टाचार के साथ सब दिशा में झुक-झुकके सलाम करे
लगलइ आउ अइसे सलाम करतहीं पीछू हटते-हटते दरवाजा तक पहुँच गेलइ लेकिन
दरवाजा पर खिल्लल ताजा चेहरा आउ शानदार घना सुनहरा गलमोंछी वला एगो मशहूर
अफसर से पीठ तरफ से टकरा गेलइ  ई खुद निकोदिम फ़ोमिच पुलिस चीफ हलथिन 
लुइज़ा इवानोव्ना जल्दी से लगभग फर्श तक झुकके सलाम कइलकइ आउ जल्दी-जल्दी
छोटगर-छोटगर डेग भरते फुदकते दफ्तर से उड़न-छू हो गेलइ  फेर से धमाका
फेर से गरज आउ बिजली आँधी तूफान  निकोदिम फ़ोमिच शरीफ आउ दोस्ताना
अंदाज में इल्या पित्रोविच के संबोधित कइलथिन फेर अपन दिल के परेशान
कइलऽ फेर से गरमाल हकऽ  हमरा ज़ीना पर से ही सुनाय देलक जी कोय
बात नयँ हलइ  इल्या पित्रोविच जरी शरीफाना लपरवाही से बोललइ
कुछ कागज लेके हरेक कदम पर अकड़ से कन्हा के झटकते ऊ दोसरा टेबुल भिर चल
गेलइ - जाहाँ कदम हुएँ कन्हा ई सर जरी किरपा करके देख लेथिन - श्रीमान
लेखक मतलब छात्र तथाकथित पूर्वछात्र पइसा भुगतान नयँ करऽ हथिन वचनपत्र
देलथिन हल फ्लैट खाली नयँ करऽ हथिन लगातार इनका बारे शिकायत अइते रहऽ हइ
आउ श्रीमान के इनकर सामने हमरा सिगरेट पीये पर एतराज हइ  ऊ खुद्दे तो
कमीना नियन हरकत करऽ हथिन आउ अइकी सर उनका तरफ जरी देखथिन - अइकी खुद्दे
अभी कइसन सुन्दर लगऽ हथिन गरीबी कोय दोष नयँ हकइ दोस्त अइसे जे कहऽ 
हमरा मालूम हइ पोरोख़ तूँ अपमान सहन नयँ कर सकलऽ  तूँ शायद कोय बात पर
उनका से नराज हो गेलऽ होत आउ खुद बोले बगैर नयँ रहल गेलो होत रस्कोलनिकोव
के साथ शिष्टता से संबोधित करते निकोदिम फ़ोमिच अपन बात जारी रखलथिन लेकिन
तूँ बेकारे एतना नराज होलऽ - ऊ बहुत  बहुत  उदार  व्यक्ति हका हम
तोरा से कह रहलियो ह लेकिन पोरोख़ (शाब्दिक अर्थ 'बारूद') पोरोख़  ऊ लहर
जा हका भड़क उठऽ हका जर जा हका - आउ फेर कुछ नयँ  सब कुछ खतम  आउ नतीजतन
खाली दिल के सोना  रेजिमेंट में भी इनका लोग 'लेफ्टेनेंट-पोरोख़' के नाम से
पुकारऽ हलइ आउ ई कइसन रे-रे-रेजिमेंट हलइ  इल्या पित्रोविच चिल्ला
उठलइ ई बात से बहुत खुश होके कि ओकरा एतना अच्छा से रिझावल गेलइ लेकिन
अभियो तक रुष्ट रहलइ  रस्कोलनिकोव के अचानक मन कइलकइ कि ओकन्हीं सब्भे के
कुछ तो असामान्य रूप से आनन्दप्रद बात कहे माफ करथिन कप्तान साहेब ऊ
बिलकुल निस्संकोच अचानक निकोदिम फ़ोमिच के संबोधित करके कहे लगलइ हमर
परिस्थिति पर भी जरी गौर करथिन  हम उनका से माफी माँगे लगी तैयार हकिअइ
अगर हमरा से कोय बेअदबी होले ह  हम गरीब आउ बेमार छात्र हकूँ गरीबी से
हतोत्साह (ऊ अइसहीं बोललइ - 'हतोत्साह')  हम पूर्वछात्र हकूँ काहेकि हम
अभी अपन खरचा नयँ चला सकऽ हूँ लेकिन हमरा पइसा मिल्ले वला हके  हमरा –
(फलना) प्रान्त में माय आउ बहिन हके  हमरा ओकन्हीं पइसा भेजता आउ हम 
भुगतान कर देम  हमर मकान-मालकिन बड़ी दयालु औरत हइ लेकिन ऊ एतना हद तक
गोसाल हइ काहेकि हमर टीसनी के काम छूट गेल ह आउ हम पिछले चार महिन्ना से
भुगतान नयँ कर पा रहलूँ हँ आउ ऊ हमरा हीं खनमो नयँ भेजऽ हके  आउ हमरा
बिलकुल समझ में नयँ आवऽ हके कि ई कइसन वचनपत्र हकइ  अब ऊ ई करजा के
वचनपत्र के अधार पर हमरा हीं से माँग करऽ हइ हम कइसे ओकरा भुगतान करिअइ
अपनहीं विचार करथिन  लेकिन एकरा से तो हमन्हीं के कोय संबंध नयँ हइ
 किरानी फेर अपन राय देलकइ जी जी हम अपने से सहमत हकिअइ लेकिन
हमरो बात साफ करे देथिन रस्कोलनिकोव फेर बोललइ किरानी के संबोधित करके
नयँ बल्कि लगातार निकोदिम फ़ोमिच के लेकिन पूरा साहस बटोरके इल्या
पित्रोविच के भी संबोधित करे के प्रयास करते हलाँकि ऊ दृढ़संकल्प होके अइसन
देखा रहले हल कि ऊ कागजात उलटे-पलटे में लगल हइ आउ तिरस्कारपूर्वक ओकर
उपेक्षा कर रहले ह  जी हमरो अपना तरफ से बात स्पष्ट करे देथिन कि हम
ओकरा हीं तीन साल से रह रहलिये ह अपन प्रान्त से आवे के समय से आउ पहिले
 पहिले  लेकिन हमरा अपना तरफ से ई बात स्वीकार कर लेवे में हरजे की
हइ कि शुरुए में हम वचन देलिअइ कि हम ओकर बेटी के साथ शादी कर लेबइ
मौखिक वचन बिलकुल अपन मर्जी से  ई लड़की  हलइ तइयो हमरा ऊ बड़ी पसीनो
हलइ  हलाँकि हमरा ओकरा से प्यार नयँ हलइ  एक शब्द में जवानी मतलब
हम ई कहे लगी चाहऽ हिअइ कि मकान-मालकिन ऊ बखत हमरा बहुत कुछ उधार दे हलइ
आउ हमर जिनगी कुछ-कुछ अइसे चल रहले हल  हम बहुत लपरवाह हलिअइ तोहरा
से अइसन घनिष्ठता के बात बिलकुल नयँ माँगल जा रहले ह बाबू साहेब आउ एकरा
लगी हमन्हीं के पास समइयो नयँ हइ बड़ी रुखाई आउ विजय के भाव से इल्या
पित्रोविच बिच्चे में टोकलकइ लेकिन रस्कोलनिकोव गरमाहट के साथ ओकरा रोक
देलकइ हलाँकि ओकरा अचानक बोले में बहुत जादे दिक्कत होलइ  जी जी लेकिन
हमरा जरी सब कुछ बतावे तो देथिन  कि की बात हलइ आउ  अपना तरफ से 
हलाँकि ई बताना जरूरी नयँ हकइ हम तोहरा से ई बात से सहमत हिअइ - लेकिन एक
साल पहिले ई लड़की टाइफस से मर गेलइ  आउ हम किरायेदार के रूप में हुआँ
पहिलहीं जइसन रहते रहलिअइ आउ मकान-मालकिन जब अखनी वला फ्लैट में अइलइ त
हमरा कहलकइ  आउ मित्रवत् कहलकइ  कि ऊ हमरा पर पूरा भरोसा करऽ हइ आउ
सब कुछ  लेकिन हम ओकरा एक सो पनरह रूबल करजा के वचनपत्र लिखके दे दिअइ
जे ओकर हिसाब से कुल मिलाके ओकरा हम धारऽ हलिअइ  सर ऊ ठीक-ठीक अइसीं
बोललइ कि जइसीं हम ओकरा ई कागज दे देबइ ओइसीं ऊ फेर से जेतना चाहबइ ओतना
करजा दे देतइ आउ ऊ अपना तरफ से कभियो कभियो - ई ओकर अपन शब्द हलइ - ई
कागज के इस्तेमाल नयँ करतइ जब तक कि हम खुद्दे भुगतान नयँ कर दे हिअइ 
आउ अब देखऽ जब हमर टीसनी के काम छूट गेल ह आउ हमरा पास कुछ नयँ हके तब ऊ
वसूली के अर्जी पेश करऽ हइ  त अब हम की कहिअइ ई सब भावुक विवरण से
बाबू साहेब हमन्हीं के कोय सरोकार नयँ हइ रुखाई से इल्या पित्रोविच बात
काटके बोललइ तोहरा उत्तर देवे के चाही आउ प्रतिज्ञापत्र आउ तोर
प्यार-व्यार आउ सब ई दुख-दरद वला घटना से हमन्हीं के कोय संबंध नयँ जाय
द  तूँ जरूरत से जादे सख्ती कर रहलऽ ह  टेबुल के पास बइठते आउ
दसखत के काम चालू करते निकोदिम फ़ोमिच बड़बड़इलथिन  ऊ एक प्रकार से
शर्मीन्दगी महसूस कर रहलथिन हल लिखऽ तो किरानी रस्कोलनिकोव से कहलकइ
की लिखिअइ  ऊ एक तरह से विशेष रुखाई से पुछलकइ हम बतावऽ हियो
रस्कोलनिकोव के लगलइ कि ओकर स्वीकारोक्ति के बाद किरानी ओकरा साथ जादे
लपरवाह आउ तिरस्कारपूर्ण रवैया अपना लेलक ह लेकिन ई अजीब बात हलइ कि ऊ
केकरो कइसनो विचार अचानक बिलकुल उदासीन भाव से देखे लगले हल आउ ई परिवर्तन
कइसूँ पलक झपकते एक पल में हो गेले हल  अगर ओकरा जरिक्को सन सोचे के मन
करते हल त ओकरा वास्तव में अचरज होते हल कि एक्के मिनट पहिले ऊ कइसे
ओकन्हीं साथ बोल पइलके हल आउ अपन भावना के ओकन्हीं पर थोपवो कइलके हल  आउ
ई सब भावना पैदा काहाँ से होले हल  एकर विपरीत अब अगर अचानक कमरा पुलिस
वलन से नयँ बल्कि ओकर निकटतम मित्र लोग से भरल होते हल तइयो लगऽ हइ कि
ओकन्हीं खातिर ओकरा एक्को मानवीय शब्द नयँ मिलते हल एतना हद तक ओकर दिल
अचानक खाली हो चुकले हल  कष्टदायक अनन्त अकेलापन आउ विलगाव के निराशापूर्ण
संवेदना अचानक चैतन्य रूप से ओकर आत्मा पर प्रभाव डललकइ  न तो इल्या
पित्रोविच के सामने ओकर व्यक्त कइल गेल भावोद्गार के नीचता आउ न तो
लेफ्टेनेंट के ओकरा पर विजय के नीचता अचानक ओकर दिल के अस्तव्यस्त कइलकइ 
ओह अब ओकर खुद के नीचता ई सब अहंकार के बात लेफ्टेनेंट जर्मन औरतियन
पइसा के वसूली दफ्तर वगैरह वगैरह से ओकरा की लेना-देना हलइ  अगर ऊ क्षण
ओकरा जला देवे के सजा भी सुनावल जइते हल तइयो ऊ बखत ऊ विचलित नयँ होते हल
सजा के फैसला के भी शायदे ध्यान से सुनते हल  ओकरा साथ कुछ तो ओकरा लगी
बिलकुल अनजान नया अचानक आउ पहिले कभी अनुभव नयँ कइल हो रहले हल  अइसन
बात नयँ हलइ कि ओकरा समझ में आ रहले हल लेकिन ऊ स्पष्ट रूप से अनुभव कर
रहले हल कि हाले नियन केवल भावावेश से ही नयँ बल्कि आउ कउनो प्रकार से
भी ओकरा लगी पुलिस दफ्तर में ई सब लोग के आउ संबोधित करना संभव नयँ हलइ
आउ चाहे ओकर भाय-बहिन सब ही काहे नयँ होवे आउ पुलिस दफ्तर के लेफ्टेनेंट
नयँ तइयो ऊ कउनो बात खातिर ओकन्हीं साथ अइसे संबोधित बिलकुल नयँ कर सकते
हल चाहे जिनगी के कइसनो परिस्थिति रहे  ऊ ई पल के पहिले कभियो अइसन
विचित्र आउ भयंकर संवेदना अनुभव नयँ कइलके हल  आउ सबसे जादे जे कष्टदायक
हलइ - ऊ हलइ बोध चाहे विचार के अपेक्षा कहीं जादे संवेदना प्रत्यक्ष
संवेदना जिनगी में अभी तक ओकर अनुभव कइल संवेदना में से सबसे अधिक
कष्टदायक संवेदना  किरानी ओकरा से अइसन परिस्थिति वला वसूली से संबंधित
जवाब खातिर सामान्य रूप के फॉर्म भरवावे लगलइ अर्थात् हम अभी भुगतान करे
में लचार ही फलना-फलना समय तक (कउनो दिन) भुगतान करे के वादा करऽ हिअइ
शहर से बाहर नयँ जइबइ अपन जयदाद न तो केकरो बेचबइ न केकरो नाम करबइ
वगैरह वगैरह तोरा से तो लिक्खल नयँ जा रहलो ह तोर हथवा से तो कल्लम ससर
रहलो ह किरानी बोललइ उत्सुकता से रस्कोलनिकोव तरफ देखते  बेमार हकऽ की
जी  सिर में चक्कर आब करऽ हके  आगे बोलऽ बस हो गेलो दसखत कर
देहो किरानी कागज ले लेलकइ आउ दोसर काम में लग गेलइ रस्कोलनिकोव कलम
वापिस कर देलकइ लेकिन उठके जायके बजाय अपन दुन्नु केहुनी टेबुल पर टिका
देलकइ आउ अपन सिर के दुन्नु हाथ से कसके थम लेलकइ  ओकरा अइसन लगलइ जइसे
ओकर सिर पे कील ठोकल जा रहले ह  विचित्र विचार अचानक ओकर दिमाग में अइलइ -
अभीये उठके निकोदिम फ़ोमिच के पास जाम आउ कल्हे वला सब घटना के बारे बता
देम सब कुछ एकदम विस्तार से बाद में ओकन्हीं साथ फ्लैट में जाम आउ कोनमा
के भुड़वा में रक्खल सब समान देखा देम  आवेश एतना तीव्र हलइ कि ऊ जगह पर
से ओकरा पूरा करे खातिर उठ खड़ी होलइ  की कम से कम एक मिनट सोच नयँ लेवे
के चाही  ओकर दिमाग में बिजली नियन ई विचार कौंधलइ  नयँ सबसे अच्छा
बिन सोचले-समझले आउ कन्हा से भार उतर जात  लेकिन अचानक ऊ रुक गेलइ जगह
पे मानूँ स्तम्भित होल - निकोदिम फ़ोमिच गरमाल इल्या पित्रोविच के कुछ कह
रहलथिन हल आउ उनकर शब्द ओकर कान तक उड़के अइलइ –ई नयँ हो सकऽ हइ दुन्नु
के छोड़ देवल जइतइ  पहिला - सब कुछ विरुद्ध हकइ जरी सोचहो - ओकन्हीं दरबान
के काहे लगी बोलाके लइते हल अगर ई ओकन्हीं के काम होते हल  खुद के बारे
में रिपोर्ट करे खातिर की  की आँख में धूल झोंके लगी  नयँ ई तो बहुत
जादे चलाकी के बात होतइ  आउ आखिर में छात्र पेस्त्र्याकोव के ठीक फाटक
पे दुन्नु दरबान आउ फेरीवला के घरवली ठीक ओहे समय देखलके हल जब ऊ अन्दर
घुसले हल - ऊ तीन दोस्त के साथ आ रहले हल आउ ओकन्हीं से ठीक फाटके पर अलगे
होले हल आउ निवास के बारे दरबान के तब पुछलके हल जब ओकर दोस्त सब साथे
हलइ  अब तूहीं बतावऽ कि अइसनका अदमी निवास के बारे पुछतइ अगर अइसन इरादा
से जा रहले हल  आउ कोख़ ऊ तो बुढ़िया हीं जाय के पहिले निच्चे चानी के
व्यवसाय करे वला सोनरवा हियाँ आधा घंटा तक बइठल हलइ आउ ठीक पौने आठ बजे
ओकरा हीं से बुढ़िया के हियाँ जाय लगी उपरे तरफ रवाना होलइ  त अब सोचहो
लेकिन माफ करथिन ओकन्हीं के वक्तव्य से ई कइसन विरोध पैदा होलइ -
ओकन्हीं खुद्दे विश्वास देलावऽ हइ कि ओकन्हीं दरवजवा खटखटइलके हल आउ ई बात
कि दरवजवा में अन्दर से बन हलइ आउ तीन मिनट के बाद जब दरबान के साथ अइलइ
त मालूम पड़ऽ हइ कि दरवाजा खुल्लल हकइ एहे तो असली बात हइ - हत्यारा
पक्का हुआँ बइठल हलइ आउ सिटकिनी लगइले हलइ आउ ऊ पक्का पकड़ा जइते हल अगर
कोख़ बेवकूफ़ी नयँ करते हल खुद्दे दरबान के बोलावे खातिर नयँ जइते हल  आउ ऊ
(हत्यारा) ठीक एहे अन्तराल में ज़ीना पर से होके उतर जाय में सफल हो गेलइ
आउ ओकन्हीं के कइसूँ चकमा देके ओकन्हीं के बीच से घिसक गेलइ  कोख़ दुन्नु
हाथ से क्रॉस करऽ हइ आउ कहऽ हइ - 'अगर हम हुआँ रह जयतूँ हल त ऊ झपटके हमरा
कुल्हाड़ी से जान मार देत हल ' आउ ऊ रूसी सार्वजनिक पूजा करावे ल चाहऽ हइ
हे-हे-हे  आउ हत्यारा के कोय नयँ देख पइलकइ लेकिन कइसे कोय देख
पइते हल  ई घर की हइ - नोआ के नौका #### #### हइ  किरानी अपन राय
देलकइ जे अपन जगह से सब कुछ सुन रहले हल मामला स्पष्ट हइ मामला स्पष्ट
हइ  निकोदिम फ़ोमिच बड़ी जोश में अपन बात दोहरइलथिन नयँ मामला बहुत
अस्पष्ट हइ  इल्या पित्रोविच दृढ़तापूर्वक बोललइ रस्कोलनिकोव अपन हैट
उठइलकइ आउ दरवाजा तरफ बढ़लइ लेकिन दरवाजा तक नयँ पहुँच पइलइ जब ऊ होश
में अइलइ त देखलकइ कि ऊ कुरसी पर बइठल हइ कि दहिना तरफ से कोय अदमी ओकरा
सहारा देले हइ कि बामा तरफ दोसर अदमी खड़ी हइ पीयर पानी से भरल एगो पीयर
गिलास लेले हइ आउ निकोदिम फ़ोमिच ओकरा सामने खड़ी हथिन आउ एकटक ओकरा तरफ देख
रहलथिन हँ ऊ कुरसी पर से उठ गेलइ बात की हको बेमार हकऽ  निकोदिम
फ़ोमिच तीक्ष्ण स्वर में पुछलथिन ऊ दसखत करे घड़ी कलम्मा मोसकिल से पकड़ पा
रहलथिन हल किरानी बोललइ अपन स्थान पर बइठते आउ फेर से कागज के काम में
लगते  आ बहुत दिन से बेमार हकऽ  इल्या पित्रोविच अपन जगह से पुछलकइ आउ
अपन कागज उलटते-पुलटते  वस्तुतः ओहो रोगी के देख रहले हल जब ऊ बेहोश हलइ
लेकिन तुरते ऊ चल गेलइ जब ऊ होश में आ गेलइ कल्हे से  जवाब में
रस्कोलनिकोव बड़बड़इलइ आउ कल अहाता से बाहर निकसलऽ हल निकसलूँ हल
बेमार रहलो पर बेमारे हालत में केतना बजे साँझ के सात बजे के
बाद की हम पूछ सकऽ हियो कि काहाँ सड़क पर संक्षिप्त आउ स्पष्ट
चेहरा के रंग बिलकुल सफेद पड़ल आउ इल्या पित्रोविच के नजर के सामने अपन
कार-कार सूजल आँख के पलक बिन गिरइले रस्कोलनिकोव तीक्ष्ण स्वर में आउ
रुक-रुक के जवाब देलकइ ऊ मोसिकल से अपन गोड़ पर खड़ी हो पा रहला ह आउ तूँ
 निकोदिम फ़ोमिच बोलना शुरू कइलथिन कोय-बात-नयँ-हइ  एक प्रकार के
विशेष ढंग से इल्या पित्रोविच जवाब देलकइ निकोदिम फ़ोमिच कुछ आउ कहे वला
हलथिन लेकिन किरानी तरफ देखके जेहो बड़ी एकटक नजर से ओकरा देख रहले हल
चुप हो गेलथिन  सब कोय अचानक चुप्पी साध लेलकइ  बड़ी विचित्र बात हलइ 
अच्छऽ जी ठीक हको जी इल्या पित्रोविच अपन बात समाप्त करते बोललइ हम
तोहरा नयँ रोकबो रस्कोलनिकोव बाहर निकस गेलइ  ओकरा बाहर गेला पर एगो
गरमागरम बातचीत चालू होलइ जे ओकरा अभियो सुनाय दे रहले हल जेकरा में
निकोदिम फ़ोमिच के प्रश्नात्मक स्वर सबसे अधिक सुनाय देब करऽ हलइ  सड़क पर
ऊ पूरा होश में आ गेलइ  तलाशी तलाशी अभी तलाशी  घर तरफ जइते ऊ मने-मन
दोहरइलकइ  डाकू सब  शक कर रहले ह  हाल वला भय ओकरा फेर से पूरा तरह से
दबोच लेलकइ सिर से पैर तक सूची पिछला अगलासुन खदेरन अब लड़के ओहनी से फरह नऽ पयबें तऽ मिलके कुछ कर सकऽ हें 
बुद्धिमान लोग लड़के नऽ जीतऽ हथ तऽ पेट में घुमके ओकर पेट फार दे हथ  एकरा
में तनी अपमान भी होवे तऽ सह लेवे के चाहीं - मिसिर जी बोललन  खदेरन कहलक
- अब हम कुछ नऽ करबो मिसिर जी  असली नारद तऽ तू ही बुझाइत हऽ अइसे
काहे कहऽ हें खदेरन  हम कउन काम में तोर साथ नऽ देलिअउ #### ********मिसिर जी खदेरन के टूटल नियन मन मारले देखथ तऽ उनका अपन भमिस लोके लगे 
खदेरन के साथे ऊ भी सोच में पर गेलन  से एगो रात के अन्हरिया में ठकुरबारी
के पाछे आज फिनो सालन बनौलन आउ खदेरन के साथे खायला बोलौलन  मिसिर जी आउ
खदेरन मांस-भात गपकइत हलन आउ अगाड़ी के योजना बनावइत हलन  खदेरन पूछलक -
अब का होय के चाहीं मिसिर जी  अब तऽ सब कुछ भे गेल ******** #### के लगल कि जउन जाल ऊ फेंकलक ओकरा में मछरी का कि घोंघो सेवार नऽ बझल
आउ अपनही ओकरा में लपटा गेल  अब ऊ अपन देह में लपटायल जाल के अपने हाथे
कइसे निकालो  हाथो तऽ ओकर लपटायले हे  बरमा जी बेटी के बिआह ला फिफिहिया
हथ  मिसिर जी जजमनिका छूट जाय के डर से भिरु ठेकिए नऽ रहलन हे  भिखना के
चाचा पऽ तनी भरोसा हले काहे से कि ऊ ओकर जात-भाई के हलन आउ ओकर गुन के
बरोबर बढ़ाई करऽ हलन बाकि ओहू जीरवा के डरे अलगही सिकुड़ल रह गेलन काहे से
कि जीरवा के दोकान गाँव घर से लड़के तो नऽ चलइत हल  जब मेल रहत तबहिये
गहँकी अवतन आउ अब तऽ गाँव में एगो दोसरो दोकान खुल गेल हे  ओही कंटोल के
दोकान जहाँ पर के समान पर दाम लिखल रहऽ हे  से जीरवा के लेहाजे भिखना के
चाचा भी खदेरन के जाल से छोड़ावे भिरु नऽ गेलन ******** #### महतो अपन गाँव के सरग बनावे ला दिन-रात भिड़ल हलन  ईसरी के कहना हल
कि हमनी ढेर दिना से नरक के पिल्लू नियन गाँव में कबकबाइत रहली हे  पहिले
जमीदारी हल तऽ बेगारी देते-देते हमनी परसान हली  हड्डीतोड़ मेहनत करीं आउ
खायला नोन रोटी भी नऽ मिले  जमीदारी तऽ गेल बाकि मिसिर के जमीदारी अभी
चलिए रहल हे  ऊपरे से बइदगिरी आउ झार-फूँक भी खनदनीये चलऽ हे  एहनी से
कइसे छुटकारा मिलत  खदेरन के एगो अलगे जमात हे जे ई घड़ी भी जादू-टोना
पोसले लोग के भरमा रहल हे  जुग्गा दारू कउड़ी चोरी-चमारी ई सब तो हमर
गाँव के उजार देलक हे  ऊपरे से दू-चार बरस पर सूखा अकाल चलिए आवऽ हे 
हमहू ई सब काम करइत-करइत अब थक गेली  जमीदारी हल तब बरमा के बाप से
लड़इत-लड़इत केतना बार जेल गेली आउ मार भी खैली बाकि समय रंग लौलक 
जमीदारी तऽ गेल बाकि ई सब समाज में फैलल ढोंग आउ लालच मरनी में खेत बेच के
काम किरिया बेटी के बिआहे में तन के कपड़ो बिक जाय  हाय राम  अभी गाँव के
का-का नऽ खैले हे  ई सब मुँह बवले गाँव के निगलइत जाइत हे  केतना एकर
मुँह में समाके अकाले में मर गेलन ******** #### ********आज दुर्गा सप्तमी है  लइकन अन्हारही हल्ला कैलन कि आज काली जी के आँख खुल
जायत  गुदाल सुनके नगीना आँख मलइत बहरी निकलल तऽ कै गो लइकन एके दफे
बोललथिन - पाँव लागी नगीना भाई कखनी अयलऽ  राते कुबेर के अइलियो भाई
तोहनी स्कूल में जाहें नऽ  कहके घरे आयल आउ झोला में से एक मुठी लेमोचूस
लानके लइकन में बाँट देलक  लइकन कुरचइत-खेलइत काली जी दने चल गेलन 
जाइत-जाइत नगीना कहलक - साँझखानी अइहें हमहूँ काली जी देखे तोहनी के साथे
चलबउ ******** #### ********बजार से लौटके रोझन अपन गेठरी से जूतन के खोलके भीती में गाड़ल काँटी में
टाँगे लगलन  ओकर बेटी रमुनी पूछलक - बाबू जी आज जूतवा नऽ बिकलवऽ  सब
बचले रह गेलवऽ हे  रोझन बोललन - भगवान जे करऽ हथ से ठीके करऽ हथ बेटी
ओकर राज में देर हे बाकि अन्हेर नऽ हे एक रोज हमरो दिन घूरत कहके रोझन
जूतन के काँटी पऽ टाँगलन ******** #### ********अदरा के पानी में बेंग निकलके गाँव के बधार में उछिले लगल हल से
गुड़कइत-गुड़कइत जाके डुबकी मार देलक  अब ओकरा जमीन पऽ के पानी के जरुरते
का हे  मिसिर जी के पतरा के चार आढ़त पानी में तीन आढ़त तऽ समुंदरे में पर
गेल आधा आढ़त नदी-पहाड़ सोख लेलक तऽ जमीन पऽ आधा आढ़त से का होइत  गिरहत
सावने से आसिन तक अकास दने टकटकावइत रह गेलन  पानी के एको बून टपके के नाव
न लेलक  काँस फुलाके बरखा अपन बुढ़ारी के खबर जना देलक  धोबनी चिरई पोछ
हिलावइत गोबर के ढेरी भिजुन फुदके लगल  आसिन के धूरी में गरवइया लोटे लगल
 भर भादो मेहरारुन के चउहट गावइत-गावइत घेघा में काँटा उखड़ गेल  देवीथान
खीर खिअवते-खिअवते गिरहथ लोग परसान हो गेलन  देवकुंड के महादे जी के दूध
में डूबावल गेल  बाकि बरखा जे रुसल से जिद्दी नायिका नियन नहिये मानल 
गिरहथ हार-दाव देखके परहे नियन निसु हो गेलन आउ दुर्गापूजा के तइयारी में
भारी मन से लग गेलन तइयो ओहनी के अंतिम असरा लगल हल कि हथिया टपक जाय तऽ
बिहन-बाल आउ गवत पानी भर तो पोरा घास हो जायत ******** #### के मुखिया के बेटा नगीना मेहता एक मातर अइसन लइका हल जे सहर के कौलेज
में पढ़ऽ हल  इन साल गरमी के छुट्टी में आयल तऽ एतना लहर चलल कि ओकर बाहर
जाय ओला जतरा रद कर देवे परल  ऊ सउँसे छुट्टी गाँवे में रह गेल  बिजली के
पंखा में रहल नगीना मेहता के गाँव के गरमी सड़ाइन लगे  रोहन में पानी हो
जा हल तऽ तनी गरमी हेठ हो जा हल  अदरा चढ़ेला तइयार हे आउ पानी नऽ हो रहल
हे से ओकर गाँव के लइकइया मन जाग गेल आउ रात में लइकन के जमात बनाके
कुम्हार के आवा के पहला भूतहा कुआँ में डाल देलक  ओकरे जमात में टुनमुन
एगो बड़ा नटखट लइका हल  से ऊ रहता में आवइत खानी जीरवा के देह पऽ गली मेकर
सड़ल कदई फचाक् दे मार देलक  ऊ छिल-छिल के गारी देइत भागल  ओहनी एने
झँखुरी बहु के धूरी पराके चल देलन ******** #### ********बरमा जी अपन पलंगड़ी पऽ बइठल दलान में से गली में मुलुर-मुलुर ताकइत हलन 
उनकर मसनद मेकर रूई फाटके बाहर हुलक रहल हल  मिसिर जी के एनही आवइत देखके
ऊ निकलल रूई के हाथ के अंगुरी से भीतरे धसोर देलन तऽ भूर साफे लोके लगल 
एने तोसक में भी कई गो भूर हो गेल हल आउ तनी-तनी रूआ निकलके एने-ओने
छितरायल हल  ऊ आज कै साल से तोसक-तकेया बदलेला सोचइत हलन बाकि कभी मोका नऽ
मिलइत हल  रमधार मिसिर जब दलान के ओटा पऽ चढ़लन तऽ बरमा जी लजा गेलन आउ
तनी सान उठके फिनो पलंगड़ी पऽ बइठ गेलन  मिसिरो जी के एगो दोसर खटिया पऽ
बइठे ला हाथ से इसारा कैलन ******** #### ********इन साल रोहन में एको बून पानी नॆ बरसल आउ मिरिकडाहो बीत गेल  कल्ह के
अदरा चढ़इल हे आउ असाढ़ो भी  अइसन तऽ कहिनो जोग नऽ जुटल हल बाकि इंदर
भगवान खुस होवऽथ तब नऽ  अपन ठकुरबारी में पतरा उलटइत रमधार मिसिर बोलल 
सुरुज महतो टोक देलन - का मिसिर जी पतरवा में पानी के जोग नऽ लिखवऽ  एसो
भी परहे नियन का रह जतई ******** #### #### 0 #### #### #### #### #### #### /* #### #### #### #### #### #### #### #### #### #### #### #### #### #### #### 0 #### #### #### #### #### /* #### #### #### #### #### #### #### #### #### #### #### #### #### #### साहित्यकार वीणा
मिश्रा सम्मान समारोह(सभी फोटो फेसबुक से)१ समारोह कार्यक्रम२ वीणा
मिश्रा जी सम्मानित३ कवितापाठ - गोपाल निर्दोष४ कवितापाठ - राधा रानीनानी के रात में गाँव रत-रत भर जागल रहऽ हे  गरमी से जादे मच्छड़ के मारे
लोग के नीन नऽ परे  आउ खटिया पऽ परल लोग थपड़ी से चटचट मच्छड़ मारइत रहऽ
हथ  रमधार मिसिर अपने ठकुरबारी के सामने पानी छिटके खटोला बिछा देलन हल आउ
ओकरे पऽ परल-परल मच्छड़ मारइत हलन  ओने से दन दनायल खदेरन बहु चलल जाइत
हले  लगल कि हहासल हावा के एगो झोंका आयल आउ फिनो सांत हो गेल  खदेरन बहु
दउड़ल नानी के चौपाल में पहुँचल  उहाँ अभी सन्नाटा छवले हल  दलान में
ढिबरियो नऽ बरल हल  नानी पेटकुनिये अंगना में परल हल  आनके पूछलक - का
बात हो नानी अभी खाय उई ला नऽ बनौलऽ हे  काहे तऽ मरल नियन परल हऽ
******** #### ********भिखना के चाचा के रोज के इहे हाल हल कि ऊ जीरवा के दोकान पऽ कनहूँ से एक
बंडील दतवन लान के सबेरही रख दे हलन आउ अपने मुँह में एगो दतवन लगौले गाँव
में एक चक्कर लगा दे हलन  जउन गली में ऊ जाथ लोग फुसके लगथ - आज सबेरे
नरदवा पर नजर परलो हे नऽ जानी दिन कइसे कटत आउ ऊ जीरवा के दोकान से चलके
सीधे चमटोली पहुँचलन आउ रोझन रविदास के दुरा पर खड़ा हो गेलन  ओने से रोझन
के बेटी रमुनी निकलल आउ पाँव लागी चाचा कहके गगरा लेले गली में निकल गेल 
ऊ पूछते रह गेलन कि रोझनी घरे हउ  तइयो ऊ बिन जबाबे देले पनघट पऽ पहुँच
गेल  नारद दतवन चिवावइत आगे बढ़लन तऽ एगो आदमी भइस पऽ चढ़ल चरावेला ओकरा
लेले जाइत हल  देखके नारद के नऽ रहायल बोललन - आज सबेरे सबेरे भइसासुर
के दरसन भे गेल  घरे खायला नऽ मिललऽ रे गबूदना तऽ तोरे ही आनके डेरा डाल
देबउ  गबूदना 'जा जा' कहइत भइस के हँकौले अगाड़ी बढ़ गेल  आज नारद के
कहई लहइत नऽ हल  से ऊ खिसियायल दतवन के जोर-जोर से दाँत में रगड़इत गली
में चलल जाइत हलन  हाथ दतवन पऽ हल आउ मन जीरवा पऽ हल आउ आँख खदेरन बहु पऽ
हल  से उनकर एगो गोड़ ईंटा पऽ पर गेल आउ ईंटवा उलट गेल  से ऊ ओहिजे
थसकुरिये गिर गेलन आउ उनकर धोती गोबर में लेसरा गेल  देखके खदेरन बहु हँस
देलक तऽ नारद बिगड़ गेलन खीस तऽ उनका पहिल ही से बरल हल  से उनकर मुँह से
कुछ खराब निकल गेल  सुनके खदेरन बहु काली के रूप धर लेलक आउ हाथ मेंकर
तमाकू ओकर मुँह पऽ फचाक् दे मार देलक  तमाकू नारद के आँख पऽ पर गेल आउ
कुटकुटाय लगल  ऊ दतवन छोड़के आँख मले लगलन  एने खदेरन बहु चिचिआइत हल -
सब के जीरवे समझ लेले हें अबरी कुछो बोललें तऽ मुँह में आग लगा देबउ
मुझौंसा तू रड़ुवा हें आउ ऊ राँड़ हउ  कर ना काहे लेइत हें चुपे-चुपे
गूर-चुरा ऊरुरे एकारसी कलमुँहा जीभिया खींच लिअउ  गुदाल सुनके पनघट पऽ
के मेरारुन उहाँ जमा हो गेलन  अवते मातर रमुनी बोलल - ठीक कैलें चाची
अगवने हमरो मइया के बारे में पूछऽ हले  खदेरन बहु - राम-राम ओहसन
सतवंती के भी ई बात चलावऽ हे मुँहजरा  मुँहवाँ पऽ थूक नऽ देलें  हमनी सब
थूक तऽ एकर मुँह पर  आउ सचमुच में दू चार गो बूढ़ी मेहरारुन नारद दने
मुँह करके पच् पच् थूक देलन  ******** #### ********एगो मइल सीसी लेले नानी जीरवा हलुआइन भिरू लुदकुनिये चलल जाइत हल  सीसी के
घेंची में सुतरी के पुराना जोर बान्हल हल जे तेल आउ गर्दा से चटचटाइन हो
गेल हल  नानी जीरवा के दोकान पर पहुँच के छेकुनी कोना में ओठगा देलक आउ
चटचटाइत हाथ धूरी में पोछ के बोलल - रे जीरवा आध पाव करूआ तेल भर दे आउ
दू पइसा के निमक दे दे  जीरवा अभी दोकान खोलते हल  समान के सरिआवइत हल
बोलल - राते नीन नऽ का अलवऽ हल नानी बड़ा सबेरे तेल ला चल अयलऽ  कहके
टीन में से एगो मरल चुटरी निकाल के झट से गली में फेंक देलक  नानी देख
लेलक तऽ बोलल - इहे मिठइया नऽ लइकवन के दे हऽहीं गे जेकरा में भेड़ारी भरल
हउ  तोहनिये पिलेग फैलावऽ हे  सुनके जीरवा बिगड़ल चाहलक बाकि डरे नऽ
बोलल कि नानी तुरते सात कुरसी के उघारे लगऽ हे  ओकर पेट में तो कइसनो बात
पचे नऽ  जब अपने सिकाइत अपने करऽ हे तऽ दोसर के का छोड़त  से जीरवा एकरा
पऽ कुछो नऽ बोलल आउ नानी के सीसी लेके तीसी मिलल करुआ तेल दे देलक आउ
निछुक्का के दाम काटलक  पइसा जंगीआयल बकसा में डालके बोलल -तीना-उना नऽ
का लेबहू नानी  नानी तनी मुसकायल - अरे जीरवा तोर दोकान हउ कि जादू घर
हउ  हें हलुआइन काम करऽ हें तेलिन के आउ बेचऽ हें कोइरिन के चीज
******** #### ********सब बूढ़ मेहरारुन घरे चल गेलन आउ नानी सपना में मरलकन लइकन के लेमोचूस
बाँटे लगल  रात साँय-साँय करइत हल बाकि गरमी के रात में एगो-दूगो लोग
खटिया पर सुतल करवट बदलइत हलन  अठमी के चान डूब गेल हल  नानी मचिये पऽ
बइठल-बइठल झुके लगल हल आउ झुँकते-झुँकते लेमोचूस बाँट रहल हे  सबसे पहिले
महतो ओला लइका आयल आउ पूछलक - माय आज तू हमरा लेमोचूस देइत हें आउ ऊ दिना
तू उठाके नाला में गाड़ देले हल  ऊ दिन लेमोचूस न हलो नानी का जवाब देइत
 ओकरा तऽ नीने में कठमुरकी मार देलक  टुकुर-टुकुर ओकरा देखइत रह गेल  ऊ
लइका रुस गेल  नानी लेमोचूस देइत हे आउ ऊ ले नऽ रहल हे  ऊ भागे लगल आउ
नानी हाथ में लेमोचूस लेले ओकरा पीछे दौड़े लगल  नानी केतनो जोर लगौलक
बाकि ऊ नऽ पकड़ायल  भाग के नाला में कूद गेल  नानी भी ओकरे साथ कूदल तऽ
मचिया पऽ से नीचे लोघड़ गेल  ऊ सम्हर के फिनो बइठ गेल आउ अपन सपना पऽ
विचार करे लगल -- तब हम तेरहे-चउदह बछर के हली  कच्चे में पेट रह गेल हल 
ऊ घड़ी सउसे गाँव में कोहराम मच गेल हल  लगऽ हल कि गाँव पऽ अकास फाट के
गिर जायत बाकि महतो एने परतछे हमर हाथ पकड़लन आउ ओने हल्ला सांत भे गेल
नानी के आँख लगते हल कि महतो फिन अँचरा खींचलक तऽ हमरा खीस बर गेल आउ गढ़े
ओला खुरपा निकाल के चला देली  ओकर एगो अंगुरी कटा गेल  लेहू हमर मांग पर
चूआ देलक आउ कहलक - देख जानी ई सेनुरदान हो गेलो  अब तू हमर हो गेलें 
बोल दोसर बिआह तो न-न करबें  लेहू के टपकइत बून देख के हमरा मोह लगल आउ
कह देली - हँ न करबो बाकि हमरा रखबें कहाँ  ई गाँव में तऽ बड़कन महतो
लोग तोरा कच्चे चिबा जथुन  आज जे हमर माय तोरा पर कुछो नऽ बोलो ओहू काली
बन जयतो  तब तू का करबें ऊ बोलल - हमनी सहर-सहरात का नऽ चल सकऽ हें 
केतना के उहाँ परवरिस हो जा हे  हमनी दू परानी के का गुजर न होयत नानी
मन में सोचलक कि सब मरद अइसने कहऽ हे आउ करे के बेरा चूरी पेन्ह ले हे बाकि
ऊ बड़ा बहादूर निकलल -- सबके सामने ही ऊ हमर हाथ पकड़ के अपना ही लिया गेल
 हमहूँ ओकरा ही ठाठ से रहे लगली नानी मचिया के बगल में चटाई पऽ सुतल
फोफिआइत हल  ओकर नरेटी के घर्र-घर्र से टोला-परोसा के नीन टूट जा हल बाकि
नानी जब सुत जाय तऽ बिना किरिंग फूटले उठबे नऽ करे  आज कइसे तऽ हाली-हाली
ओकर नीने उचट जाइत हल आउ हाली-हाली सुते के कोरसिस करइत हल  जब तनी आँख
मड़राय तब ओकर लइकन आन के ओकरा घेर लेथ  लगल कि ऊ खेलौनियाँ बुढ़िया एक
रोज हमर तीन महीना के दूधमुँह लइका के खेलावेला गाँव के बहरी भूतहा बर तर
ले गेल तब से पते न चलल कि ओकर बेटा के का हो गेल कहाँ चल गेल  ढेर साल
के बाद पता चलल हल कि ऊ बुढ़िया बाँझ पड़िआइन से ५० पच्चास रुपेया लेके
ओकरा दे देलक हल ओही लइका आज बाबाजी बनके पोथी-पतरा पूजावइत हे  आज ऊ भला
मानत कि हमर बेटा हे  सूच्चा पाड़े बनके अकड़ल चलऽ हे  जरा देखऽ नऽ ओहू
लइका नियन लेमोचूस ला आन के अगोरले हे  रात के अन्हारा में माय-माय कहइत
हे आउ बिहने भेल  कहत कि गोड़ो नऽ लगलक बुढ़िया  भला सोच जीरवा हम बेटवे
के गोड़ लागीं  अच्छा लेले एगो लेमोचूस आउ कल से मत अइहें  तू ही तो एगो
बचलें हें  बढ़िया से खो-कमो तोरे देखके तो संतोख हे  बाकि तूहूँ आजे के
मरदाना नियन कहऽ हें कुछ आउ करऽ हें कुछ आउ ऊ बोलल - का करबे माय जे
हमरा पोसलक हे ओकर गुन तो लेबही परऽ हे  ओकर बाप-दादा अइसने करइत अलथिन हे
 तोरे नियन कमाय ओला तऽ न-न हलथिन नानी बोलल -जादे नेत मत बघार हमरा
भिरु  लेमोचूस ले ले आउ भाग  पोथी-पतरा पूजाव  फिनो अनचके नानी के नीन
टूट गेल आउ सपना बिला गेल  ओने कउवा टराय लगल हल  गली के इनरा पर
बलटी-डोरी के खट्-खट् सुनाय लगल हल  नानी के पेट ममोरे लगल नानी तू बड़ी दिना से एके तरह के कहानी सुनावइत अयलऽ हे आज दोसर कहानी
सुनावऽ नऽ त़ऽ हमनी सब चललियो  एतना कहके सच्ची के सब लइकन भरभरा के खड़ा
हो गेलन  नानी के माथा ठनकल  ओकरा कहानी कहला बिना पेट में अनाजे नऽ पचऽ
हल  ई अचक्के लइकन के हड़ताल देखके नानी गिलपिल में पड़ गेल बाकि फिनो
ओकरा एगो उपाय सूझल कहलक कि तनी देर ठहर  हम तुरते आवइत हियो तब नया
कहानी कहबो  लइकन बइठ गेलन आउ नानी उठके जीरवा के दोकान पऽ चल गेल  बीस
पइसा के दसगो लेमोचूस लेलक आउ सोचइत आ गेल कि आजकल सब काम तऽ घूसे से होवे
के ठहरल  लइकन का दोसर हथ  ऊ आन के मचिया पऽ बइठ गेल आउ सब लइकन के एकहगो
लेमोचूस दे देलक  लइकन खाके बइठ गेलन आउ नानी कहानी कहे लगल बाकि अब ओहनी
कहिनौ बिना लेमोचूस के कहानी सुनबे नऽ करथ  नानी के अब रोज दस-बीसगो पइसा
खरचे परे आउ खुसामदो करे परे  ऊ उबिया गेल हल नानी एक रोज दोसर उपाय
सोचलक काहे नऽ बुढ़ियन के कहानी सुनाईं कुछ नया बात सुनेला भी मिल जायत
ओहनी पुतोह से लड़े से भी बच जयतन  से नानी टोला भर के सब बूढ़ी के जुटौलक
आउ अधरतिया तक ओहनी के कथा सुनौलक  दोसर दिन टोला भर के पुतोह जुट के नानी
के गोड़ लागलन आउ चढ़ावा भी कुछ चढ़ौलन  सब पुतोहन कहलन नानी तू अइसही
कहानी कहइत रहऽ तऽ हमनी के जान बचल रहे नऽ तऽ हमनी घुल-घुल के मर जायम  ई
रोजगार में नानी के बेस फैदा बुझायल  से ऊ टोला से आगे बढ़के दोसर टोला के
भी बूढ़ी लोग के जुटौलक आउ कहानी कहे लगल  आज सुनताहर के काफी भीड़ हल आउ
नानी के जबान पजल कैची नियन दनादन चलइत हल  सुन गे खदेरन बहु  बार पके
से कोई बुढ़ा नऽ जाय  बूढ़ा हो हे बीचे में जीरवा टोक देलक - का
दात टूटे से बुढ़ा जा हे नानी  नानी के सब दाँत टूट गेल हल बाकि कपार के
केस कुचकुच करिया हल  से नानी बिगड़ गेल - सुन रे जीरवा  तोरा नियन
केतना के हम देखली हे  तू का हें  खदेरन बहु चुहल कैलक - अरे तू नानी
के का जानें  अबहियो ई दू-चारगो के देख सकऽ हथ  दाँत टूटे से का हो हे 
केस तऽ नागिन नियन हइन  सुनके नानी के पारा आउ ऊपरे चढ़ गेल - तू का
समझलें हें हमरा  एगो खदेरने के भार से तो मर-मरा गेले  तोरा में का दम
हउ  तब तक जीरवा फिनो टुभक देलक - नानी जवानी में तो तू खोज खोज के 
 हँ-हँ कह दे भतार करऽ हली  तोरो में हउ हिम्मत  करबें एकेगो में
दाँत खिसोरा गेलउ  हमरा तीन तीनगो करे परल हल  तइयो देख हमर बार  खदेरन
बहु फिनो उसका देलक - ई दतवा कउनो तूड़ देवकवऽ हे नानी कि अपने टूट गेलवऽ
हे  बरवा करिये हवऽ नानी जब ताव में आ जा हल तब अपने कहानी जोर-जोर से
कहे लगऽ हल  ओकरा एहू नऽ बुझा हल कि ऊ अपन सिकाइत हे  ओकरो लगे कि एहू
एगो कहानिये हे  आज सब बूढ़ियन मिल के ओकरा खिसिया देलन  ऊ सुध-बुध खोके
अपन कहानी अपने कहे लगल - सुन गे खदेरना बहु आउ जीरवा  हम अइसही कहानी नऽ
कही तोहनी के पुतोहियन गोड़ पूजऽ हउ तब कहऽ हिअऽ  सब हम जानऽ ही तोहनी
कैगो भतरछोड़नी हें  रोझनी पूछलक - रानी तू कैगो छोड़लऽ हे  लइकन फइकन
एको नऽ हवऽ  गरम लोहा भे गेल हल नानी आउ बूढ़ियन हथौड़ी चला रहलन हल
नानी लम्बा होल जाइत हल  बढ़इत-बढ़इत वर्तमान से भूत ला खिंचा गेलन आउ
भूते नियन बके लगलन --सुन गे रोझनी आउ खदेरन बहु जीरवा तऽ मरल नियन हउ 
ऊ का खाके हमरा बरोबरी करतउ  तोहनी नियन हम केतना के जनमा-जनमा के गाड़
देलियो बिना मरद के जनमावऽ हलहूँ का नानी एगो जुवान लड़की गते बोलल
बाकि नानी सुन लेलक आउ भभक गेल --बिना मरद के जनमावऽ हें तोहनी आजकल के
छैल छोकरी  हम अपन जवाना में तीन-तीनगो कैली बाकि सब हमरा अकेले छोड़के चल
गेलन सब छोड़ देलको नानी एको नऽ रखको नानी कसके बिगड़ गेल आउ छेकुनी
लेके मचिया पऽ से उठ गेल  खरीयत हल कि रोझनी ओकरा गोड़ हाथ पर के बइठवलक
नऽ तऽ जुवान छोकरी के जवानी निकाल देहत नानी  जब ओकरा पऽ काली जी सवार हो
जा हथ तो मरद के तऽ समझबे नऽ करे मेहरारू का हे  नानी मचिया पऽ बइठ गेल 
सब बूढ़ी समझौलन तऽ ऊ अपन कहानी कहे लगल बाकि अबहियों हल खीस से मातल 
जीरवा कहलक नानी पहिलका मरद कहिना कैलऽ हल  ऊ काहे छोड़ देलको ठीक हो
जीरवा अइसही पूछ  बढ़िया से पूछबें तऽ सब कह देबो  खीस बरयबे तऽ एके एक
के माथा चूर देबो  सब बूढ़ियन हँ हँ नानी के रट लगौलन तऽ नानी तूम्मा
नियन फूल के अपन बेयान देवे लगल - सुन गे जीरवा हम नान्ह से पतिवर्ता
हियो कुंती नियन  दस-बारह बरस के हलियो तऽ घास गढ़े जा हलियो  उहइ दू
चारगो घसगढ़वन हमरा पाछे घूरे लगलो  बाकि एगो हमर आँख में गड़ गेलो
अँखिया दुखैलो नऽ हल नानी एकरा पऽ नानी बिगड़ल नऽ अबरी हँसे लगल  ओकर
पोपल मुँह से दाँत के बदले जीभ निकल आयल जेकरा से ऊ सूखल ओठ के भींजौलक आउ
फिनो कहे लगल --ऊ घसगढ़वा कच्चा महतो हलो  दू बरस के बाद हमर अमल रह गेलो
 हम बिगड़ली तऽ ऊ महतो हमरा ही रोज कुछ न कुछ पहुँचावे लगलो  गरीबी का न
करा दे हे  से हमर गरीब माय-बाप भी खुस बाकि जब हमर पेट उभरल तो ओहनी के
हवासे गुम हो गेल  हम कहली कि माय एकरा में घबराय के का बात हे  हमर हाथ
ओकरे से धरा दे जीरवा पूछलक - हथवा धरावे से पेटवा पचक गेलवऽ नानी ई
मजाक सुनके नानी बिगड़ गेल - चमइन भिरु कोख छिपावऽ हें  केकरो हाथ धर
लेला पर पेट पचकावे के जरुरत पड़ऽ हे  सौ-सौगो चूहा खाके पचौले होयबें 
नानी के तरवा के लहर कपार पर चढ़ल जाइत हल  से ऊ परतूक देलक --महाभारत के
नाम सुनले हें रोझनी - कइसन हो हे नानी नानी भिरु बइठ के तू महाभारत
भी न जाने  अभी तोहनी हमरा न पकड़ते हल तो एहिजे महाभारत मच जयतो हल  ऊ
जवनकी के मार छेकुनी के छरपट छोड़ा देतियो हल  डरे सब बुढ़ियन हँऽ में
हँऽ मिलावे लगलन ठीके कहलऽ नानी अगाड़ी कहऽ फिनो का भेलो का भेल का
 ओकरा से दूगो भेल आउ दूनो के जनमते नाला में गाड़ देवे परल  आउ फिनो
महतो भी हमरा छोड़के चल गेलन जीरवा पूछलक - मरले होलो हल नानी  आउ महतो
कहाँ चल गेलथुन न गे जीरवा जनमते ओहनी के जम्हुआ जाँत दे हलो आउ का
कहिओ दुख के बात महतो के टीभी हो गेलो आउ   कहते-कहते नानी के
आँख से झर-झर लोर चले लगल आउ ऊ अनचके में गूंग बन गेल  नानी जब गूंग बन जा
हल तो बिना खीस बरले ओकरा बकारे न निकले से जवनकी फिनो टुभकल - नानी तू
तो महाभारत पढ़ले हऽ महाभारत के नाम सुनके नानी के ताव आ जा हल - अरे हम
का पढ़बई पढ़बें तोहनी कौलेजिया छोकड़ी  चुपे-चुपे सब काम करबें आउ कहे
के हिम्मत तो हउ नऽ जीरवा बीच बिचाव कैलक - छोड़ऽ नानी ई सब बात अपन
जबाना के बात कहऽ सुनबें हमर जबाना के बात  कुन्ती चुप्पे तीन-तीन गो
जनमौलन हल  हम तीन गो परतछे कैली हल एके तुरी कैलहूँ हल नानी अरे
अकिल होउ तब न समझे के  हम का दरोपदी नियन पतिवर्ता हली कि एके दफे
पाँच-पाँच गो के रखती हले  हम तो एगो जुवान मेहरारू हली जइसन ऊ कौलेजिया
ओली हे  ऊ घड़ी से ऊ जवनकी कौलेजिया के बोली बंद हो गेल आउ नानी के
रेकार्ड चढ़ गेल  सुनबे तऽ सुन  ओकरा बाद हमर बिआह एगो खूसट बूढ़ा से हो
गेलो  खाय के ठेकान तऽ हल नऽ  बाप तिलक कहाँ से देतन हल  से बूढ़वा से ऊ
सस्ती में पूरे डेढ़ सौ लेके हमरा ओकरा ही अरियात देलन जहाँ जयते मातर हम ऊ
बूढ़वा के कब्जा में कर लेलियो  ताला कुंजी ले लेलियो  ऊ अब हमर इसारा पऽ
नाँचे लगलो  सुन गे जीरवा जइसे दरोपदी के खुलल बार देखके अर्जुन नाँचऽ
हलन आउ भीम टंडइली करऽ हलन  सुनके कौलेजिया फिन बोलल - लगऽ हे कि नानी
सउँसे महाभारत कंठस्थ कैले हथ  अबर नानी के ताव आउ आ गेल बोलल -
महाभारते नऽ रमायन भी कंठस्थ हउ सुनबें  कहिअउ  सब अउरत सोचलन कि अबरी
केकर बारी आ जायत आउ केकर बखिया उधरे लगत से डरे सब एके दफे बोललन - नऽ
नानी हमनी का खाके सुनब बुझायत कुछ  अपने कहानी कहऽ नानी फिनो कहे लगल
- बुढ़वा सबेरे के दीया हल बिना हवे के बुताये लगल बाकि हमर पेट में एगो
दोसर दीया जरा देलक  खेत-बारी अन-धन हइये हलई  से हमहू संतोख रखे लगली 
फिन दस महीना के बाद भेलो सबे एके दफे बोललन - दस महीना के बाद तोहनी
का जाने  पहिले एगारह-बारह महीना पऽ लइका हो हल  अब नऽ नौवे महीना पऽ हो
जा हे केकरो सात-आठ महीना पर  महादे जी के कथा सुनले हें  कातिक जी
केतना दिन पऽ होलन हल  बरह्मचारी हनुमान जी के सुनले होयबें  उनको लइका
हलइन तुलसी दास के नाम सुनलें होयबें - केतना दिना पर जनमलन हले  नानी
अपन विषय से अलगे हो रहल हल आउ डर हल कि फिनो केकरो पऽ चू जायत  से सब
घिघिआय लगलन नानी तू तो बहादूर हऽ घोड़ी नियन जे अठारह महीना पऽ बिआ हे
 नानी खुस हो गेल - हँऽ अब तोहनी समझलें हें  तब ऊ बूढ़ा के लइका हमर
पेट में पूरे दस महीना रहके बारह भेल आउ चान नियन बढ़े लगल  खाय-पीये के
कोई हरजा हइये न हल  एगो टोला के बुढ़िया खेलौनिया ठीक कर (ले)लियो  ओही
छौड़ा के खेलावे आउ खिआवे पीआवे  हमरा तऽ खेती बारी से फुर्सते नऽ मिले
तऽ का तू सब दिन टउआइत ही रह गेलऽ नानी  कइसे रहा हलो  तू तो ऊ घड़ी
जुआन होयबऽ तोहनी हमरो से जादे भुलक्कड़ हे  पहिलही न कहलियो हल कि हम
तीन-तीन गो कैली हले तऽ अपन तेसर मरदनवाँ के पूरा खिस्सा कहबे न कैलऽ
नानी नानी तनी बिगड़ल - सब एके तुरी सुन लेबें  हम एक-एक करके कहबऊ आउ
कभी एकर खिस्सा ओकर में घुस जयतो आउ ओकर खिस्सा तोहनी पर चू जयतो  चुपचाप
सब सुनेला हउ तो सुन न तो ई छेकुनी देख नानी के छेकुनी देख के सब सटक
सीताराम तब नानीये ओहनी के हिम्मत बढ़ौलक - खिस्सा सुनेला हउ तो तोहनी सब
तनी भिरु आ जो आउ मन लगा के सुन  ढेर दिना से मरद मेहरारू पऽ सासन कैलन
हे अब तोहनी के भी मरद पऽ सासन करे के चाहउ तब ओहनी के दिमग ठंढा जयतो
कइसे नानी ओहनी तऽ हमनी के मारके भुरकुनी कर देत नानी बिना दाँत के
मुँह से गरजल - तोहनीओं तइयार रह  एक दफे हमरो पऽ ऊ हाथ उठौलक हल  हमहूँ
धीपल छोलनी चला देली तनी सुन से नाक बच गेलई नऽ तऽ छप से उड़ जतई हल
तहिना से ऊ सुधरिये गेल  जब तक हम सुतल रहीं तब तक ऊ उठके घर आगन बहार
देवे आउ बरतन लेके मइसे ला बइठ जाय  हम जब उठके आईं तऽ अगना में बरतन
खटखटाइत देख के कहीं - ई का करइत हऽ रजुआ के बाप आउ बहर भूईला चल जाई 
घंटा भर के बाद लौटी तऽ आग सुलग के तइयार रहे पोसुईं कुत्ता का हलो नानी
 जवनकी गते टुभकल नानी बिगड़ गेल - तोहनी पोसुवाँ बाघ रख जे दोसर भिरु
बिलाई रहतउ आउ घर में तोहनीये के खा जतउ ओकरा बोले देहू नानी  खदेरन
बहु ललकरलक नानी घोड़ी नियन जमे लगल - एक रोज हम बजार चल गेली हल  लौटे
में तनी देरी भे गेल  देखली कि अभी आग नऽ जुटल हे  ऊ अगना में बइठ के
तोरे नियन एगो कुटनी बुढ़िया से बात करइत हल  हमरा अगना में देखते ऊ पीछे
के दूरा खोल के भागल से तीन दिन के बाद घूरल  बेचारी बीच में पड़ गेल ऊ
कुटनी बुढ़िया  ओकर गरदसा उतर गेलई  झखुरा धर के ओहिजे ओकर मांग में खरी
रगड़ देली फिनो का भेलो नानी मरदा के अयला पऽ रख लेल हूँ  मेहरारू भाग
जा हे तऽ मरद ओकरा रखबें न करे आउ रखऽ हे तऽ तुलसी गंगाजल पियाके सुन गे
जीरवा बीच में हमर बात मत काट  पहिले सब सुन ले तऽ कुछ कहिहें  जब ऊ तीन
दिन पऽ लौट के आयल तऽ हम पहिले ओकरा से करार करौली कि अब से बिन पूछले घरे
से बाहर लात नऽ रखिहऽ  ऊ गिरगिट नियन मुड़ी हिला के सब बात मान लेलक  ऊ
दिना से नानी मुये कि बिन पूछले कहऊ जाये आउ कउनो मेहरारू से बोले के
हिम्मत करे नानी तू तीन-तीन गो कैलऽ आउ ओकरा केकरो वे बोलहूँ से रोकऽ
हलहूँ सुन रे कौलेजिया छोकरी तू अभी पढ़ल कर सब बात आजे नऽ समझ जयबे 
ढेर दिन तक ओहनी हमनी पऽ राज कैलन आउ सक भी कैलन हे  अब तऽ हमनी के कहल
करही पड़तइन  ओहनी एगो का साठ गो आउ हजार गो करतन हमरा तीने गो कैला पऽ
तू घबराइत हें  अउरत जात नऽ हे  बुधी तऽ मेहरारुये ओला हउ  अकिल कहाँ से
होतउ  का तऽ पढ़ल हें  जवनकी डाँट खाके चुप हो गेल आउ बुढ़ियन कहलन -
तू कहऽ नानी ई अभी जुवान हे  बुढ़ारी में पता चलतई नानी फिनो सुरुम
कैलक - ऊ हमर कान पातर मरदाना हलो  सेनुर-टिकुली करके कउनो बूढ़ा से भी
बोलो तऽ ओकर कान खड़ा हो जाय आउ हमरा पीछे खोपियागिरी करे लगे  एक दिन
फिनो ऊ कुटनी बुढ़िया साथे बतियाइत पकड़ा गेल  ऊ दिन हमर तरवा के लहर कपार
पऽ चढ़ गेल  हाथ पकड़ के घरे से बहरा देलिअई कि आज से ई दूरा पऽ चढ़े के
जरुरत न हो  अब हमहूँ मन से बुढ़ाय लगलियो हल सब कहे लगलन - अब कल्ह
कहिहऽ नानी ढेर रात बीत गेलो  हमनी के पुतहियन असरा में होयतन  नानी के
मन अभी आउ कहे के करइत हल  से बोलल - भतार बिना मन न लगइत हउ कि एतना
अकुतायल हें सब  नानी के ई मजाक सुन के भी सब बुढ़ियन उठलन आउ भरभरायल
उहाँ से जल्दी-जल्दी घरे दने जाय लगलन नानी उदास हो गेल  लगल कि ओकर
मरलकन लइकन आन के ओकरा चारु बगल घेर लेलन हे  नानी ओहनी के लेमोचूस बाँट
रहल हे [कहताहर - पंकजवासिनी द्वारा सुरेन्द्र साह पटेलनगर पटना]एगो बाबा जी
हलन  ऊ बड़ी गोल-गोल बात बतियावऽ हल  उनकर ई खूबी हल कि ऊ कोय के भी
पुछला पर इया कोय काम अढ़ैला पर खूब लम्बा-चौड़ा बात बतियावऽ हलन बाकि करऽ
कुच्छो न हलन  उनकर ई आदत से भला आदमी के बड़ी परेशानी होवऽ हल एक तुरी ऊ
जंगल से चलल आ रहलन हल कि उनका बीच राह में पड़ल एगो शंख मिलल  ऊ शंख के
उठा के ले ले अयलन  घरे आके ओकरा धो-धा के ऊ पहले ओकर पूजा कयलन फिनू ओकरा
फूँकलन  ओकरा में से अवाज आयल - सुखी रहऽ बचवा  जे मन के चाहऽ हवऽ से
माँगऽ बाबा जी के ऊ घरी बड़ी भूख लगल हल  ऊ शंख के परनाम कहलन आउर कहलन
- हमरा बड़ी भूख लगल हे  से हमरा खूब बढ़िया भोजन करावऽ  उनकर
प्रार्थना सुन के शंख बजलक - ल लड्डू खाऽ  पूड़ी खाऽ  इमरिती खाऽ 
बर्फी खाऽ  पेड़ा खाऽ  बाजा ती खुस होके कहलन - बस बस  पहले इतने दे
दऽ  ऊ आस जोहइत में बइठल रहल बाकि कुच्छो न आयल  बाद में ऊ अब भी कुछ
मँगलन ऊ शंख बार-बार ओयसने देवे के खूब लम्बा-चौड़ा हाँक देत बाकि कभियो
कुच्छो देवे नऽ बाबा जी समझ गेलन के ऊ शंख उनकरे नियन खाली हाँके ओला
ढपोरशंख हे जो बात तो खूब लुभावे ओला कहऽ हे बाकि कुच्छो करऽ न हे #### #### #### #### #### #### #### #### #### #### #### #### #### #### #### #### #### #### #### #### नारायण प्रसाद जी  ई जान के हमरा बड़ा मिजाज खुश होलवा की एतना अच्छा
लघु कथा लिखल हे हमारा दिने से बहुत बहुत धन्यावाद [कहताहर - कुलवन्ती देवी चुटकिया बाजार सिमली शाहदरा पटना सिटी]एगो अदमी
अपना के भारी शहंशाह समझऽ हलक बाकि ऊ हलक भारी कंजूस  से ओकरा हीं कोय
अतिथि जदि आवऽहलक तऽ ऊ ओकरा कोय-न-कोय बहाना बना के टरका दे हलक एक तुरी
ओकर एगो बड़ा पुराना इयार ओकर घर आयल  अयला पर ऊ ओकरा अप्पन बैठका में
बैठयलक ओकर कुसल-क्षेम पुछलक आउ बचपन के इयाद करके हँसी-मजाक कयलक  ओकरा
पैर धोवे ला ऊ पानी भी मँगौलक भोर के बेरिया हल  जब बातचीत करइत कुछ
समइया बीत गेल तऽ अप्पन बोली में असीम प्यार भर के ऊ कहलक - आज एकादसी हवऽ
 हमनी हीं सबकी उपवास हवऽ  कल रात के कुछ बासी बचल तऽ हे बाकि तूँ बसिया
तो खैबऽ नऽ  से ई घरवा से निकलला पर अगलके मोड़ पर बंसी हलवाई के दूकान
हवऽ  से तूँ उहाँ कचौरी जलेबी भरपेट जरूर खा लिहऽ तोरा हम्मर किरिया [कहताहर - भूपेन्द्र नाथ मो॰पो॰ - बेलखरा जिला - जहानाबाद]एक ठो पैंक हल
 ऊ एगो बस्ती में गेल  उहाँ कहलक कि हमरा तेरह हर के बैल हे बाछी-पोछी
के लेखा नऽ हे  इहाँ आ के देखलक कि बाड़ी बाछी हे जे अइसन चोता हगे हे कि
अँगनो लीपे भर नऽ हे  बड़ा दगा देलक पैंक कह गेल पैंक कि तेरह कोठी चाउर
हे कोठा-खुद्दी के लेखा-जोखा नऽ हे  आँख से देखली - पइला पर धान माँड़ो
चुये न हे  बड़ा दगा देलन पैंक कह गेलन पैंक कि सोना-रूपा ढेर हे
काँसा-पीतर के लेखा-जोखा नऽ हे  आँखि देखवलन कि फुटली छिपनिया कि पनियो
रहे योग नऽ हे  बड़ा दगा देलन हो पैंक कह गेलन पैंक कि तेरह थान लूगा हे
फाटल-पुरान के लेखा-जोखा नऽ हे  आँखि देखवलन फटली लुगरिया जे पेंवनो साटे
जोग नऽ हे  बड़ा दगा देलऽ हो पैंक [कहताहर - भूपेन्द्र नाथ मो॰पो॰ - बेलखरा जिला - जहानाबाद]लाल गोहुम के
उजर चपाती आउ धीवन के ठट्ठाहम छानत हैं मोसाफिर तू खाव तऽ बाजे घमघट
घमघट के माने नऽ सखी घमघट के माने नऽ कोठा ऊपर कोठरी तर बिछाओ खाट
घमघट के माने नऽ सखी घमघट के माने नऽ हम-तुम मोसाफिर मौज करो तब बाजे
घमघट लम्बा डाँड़ पात पुराना सौंफ पुराना सौंफ-मिरीच के ठट्ठाभांग ले
भंगोटन ले आ तब बाजे घमघट घमघट के माने एही सखी घमघट के माने एही [कहताहर - रामचन्द्र मिस्त्री स॰शि॰ मो॰-पो॰ - सोननगर जिला -
औरंगाबाद]सात समुन्दर गंडक पार एगो मधुआ के गाँव हल जेकरा में भोला नाम के
मछुआरा रहऽ हल  ऊ समुन्दर से मछरी मार के खा-पीआऽ हल  कभी-कभी मोती भी
मिल जाय तो ऊ काली माई के वरदान समझऽ हल  भोला बूढ़ा भेल तो तीरथ करे जाय
लगल बाकि ओकर बेटा रोक देलकइन  एक तुरी बेटा समुन्दर में गोता लगौलक तो ऊ
फिन कहिनो नऽ निकलल  भोला रो-धो के संतोख कैलक  कुछ दिन के बाद ओकर
मसोमार पुतोह से एगो पोती भेलई आउ पुतहियो मर गेलई  भोला बेचारा टुअर पोती
के पोसे-पाले लगल  नाव पर ले जा के पोती के सुता देवे आउ अपने समुन्दर में
डुबकी लगा के मछरी-मोती निकाले  ई तरी गते-गते पोती कुछ सेयान भेलई तो ऊ
दादा के काम में मदद करे लगल  अइसेहीं काम चलइत हल ************ #### ************मगही सम्राट् डॉ॰ राम प्रसाद सिंह के निधन (१0 जुलाई १९३३ - २५ दिसम्बर
२0१४) आझ सुबहे-सुबहे डॉ॰ उमाशंकर सिंह सुमन जी के फोन अइलइ  सूचित कइलथिन
कि डॉ॰ राम प्रसाद सिंह जी के आझ भोर में निधन हो गेलइ  मगही जगत् तो उनका
से अच्छा से परिचित हइ  लेकिन जिनका परिचय नयँ हइ ऊ हियाँ पर इनका बारे
विस्तृत जनकारी ले सकऽ हथिन ईश्वर उनकर आत्मा के शान्ति दे [कहताहर - रामचन्द्र मिस्त्री स॰शि॰ मो॰-पो॰ - सोननगर जिला -
औरंगाबाद]एगो सहर में भारी राजा हलन  उनकर चार गो बेटा हलन  बड़का लड़का
बड़ा बढ़िया हलन तइयो सहर के चुगला सब राजा भीर उनकर सिकाइत करके दू बरस दू
बरस ला जंगल में निकलवा देलक  राजकुमार जंगल में जाय लगलन तो उनकर अउरत
'चन्द्रप्रभा' भी घिघिआ के साथ हो गेलथिन  ऊ कहलकथिन कि बिन मरद के अउरत
कइसे जीअत  से हमहूँ अपने के साथ जंगले में रहब ************ #### ************[कहताहर - रामकृत प्रसाद मो॰ - चिलोरी पो॰ - मखदुमपुर जिला -
जहानाबाद]एगो राजा के चार गो बेटा हलन  जब बेटा सब पढ़-लिखके तइयार हो
गेलन तो राजा कहलन कि तोहनी अप्पन-अप्पन काम बतावऽ  ओकरा में से बड़का
बेटा कहलक कि हम अभी पढ़बो  मँझिला कहलक कि हम तो नोकरी करबो  सँझिला
कहलक कि हम तो गिरहस्ती करबो  छोटका बेटा बंस में लेढ़ा लगाबे खातिर चोर
से रूप में जनम लेलक  राजा छोटका लड़का से कहलक कि ए बेटा तू जब अप्पन
माय के झुल्ला चोरा ले अयबऽ तऽ हम मानब कि तूँ सही चोर हऽ  राजा के छोटका
बेटा अप्पन महल में सेन्ह फोर के अप्पन माय के पास पहुँचल  गरमी के महीना
हल  ओकर माय गरमी के मारे झुलवा काढ़ के खटिया पर रख देलक हल  ऊ झुल्ला
उठाके ले भागल आउ जा के बाबू जी के देखा देलक  राजा कहलन कि तू ठीके में
पकिया चोर हें  राजा फिनो कहलन कि हम्मर बेटा तो बंस में लेढ़ा लगाइये
देलऽ बाकि हम तोरा सही माने में पकिया चोर तब समझवो जब तू फलना राजा के सात
भुजाओला तरवार आउ सामकरन घोड़ा चोरा के ले अयबऽ  बेटा कहलक कि बापजान हम
जरूर ला देम  राजा बेटा के दिन-तारीख दे देलक  छोटका बेटा ओही दिन महल
से चल देलक ************ #### #### ************[कहताहर - सुमेरु सिंह मो॰-पो॰ - जईबिगहा जिला - गया]नौरंग आउ सबरंग नाम
के दूगो भाई हलन  ओहनी दूनों भाई चोरी करे में माहिर हलन  एक दिन दूनों
सोचलन कि हमनी चोरी तो बड़ी कैली बाकि राजा हीं नऽ चोरवली तो पक्का चोर
कउची के  आजे चलल जाय  दूनों भाई तैयार हो गेलन  फिन दूनों राजा के महल
में घुस गेलन  उहाँ देखलन कि राजा सूतल हथ आउ नउवा गोड़ में तेल लगा रहल
हे  जब राजा के नीन आ गेल तऽ नउवा उठ के चल देलक  तऽ चोरवा के छोटका भइवा
राजा के खटिया पर बइठ गेल आउ गोड़ दबावे लगल  एतने में रजवा के नीन टूट
गेलई आउ नउवा के खिस्सा कहेला कहलन तो नउवा के जगह पर बइठल चोरवा खिस्सा
कहे लगल ************ #### #### ************[कहताहर - सूर्यदेव सिंह ग्राम - दनई पो॰ - जाखिम जिला - औरंगाबाद]एगो
राजकुमार के डोम से बड़ी इयारी हल  दूनो जुआ खेलऽ हलन  एक दफे राजकुमार
डोम के हाथे सब कुछ हार गेलन  राज-पाट हारला के बाद अप्पन बहिन के भी दाव
पर रख देलन आउ ओकरो हार गेलन  डोम राजपाट न ले के उनकर बहिन के मांगलक तऽ
ऊ कहलक कि हम्मर बहिन फूल के बड़ी सौखीन हे  से तू जा के पोखरा में बइठ
के फूल देखइहें  बहिन फूल लेवे जायत तो तू पकड़ लिहें एकरा बाद राजा
अप्पन माय से कहलक कि कल हम अपने से हर जोते जायम  ऊ कहलन कि राजा के बेटा
होके तू हर जोते कइसे जइबें  बाकि राजकुमार नऽ मानलन आउ हर-बैल ले के खेत
पर चल गेलन  जब पानी पीये के बेरा भेल तब माय अप्पन बेटी दीहिलो के नस्ता
ले के भेजलक  दीहिलो भाई के नस्ता करावइत हल तो ओकरा पोखरा में कमल के फूल
लौकल  से ऊ भाई से पूछ के फूल ला पोखरा में हेल गेल  भर घुट्ठी पानी में
गेला पर फूल नऽ मिलल तो दीहिलो गीत गयलक - भर घुट्ठी पानी में अइली हो
भइया तइयो न मिलल कमल केरा फूल  राजकुमार कहलन कि आउ ओते जो बहिनी आउ
ओते जो बहिन कमर भर पानी में फिन छाती भर पानी आउ फिर मांग भर पानी में
फूल ला गेल बाकि फूल नऽ पकड़ायल  बहिन कहलक - माँग भर पानी में अइली हो
भइया तइयो नऽ मिलल कमल केरा फूल  राजकुमार कहलन - आउ ओते जो बहिनी  आउ
ओते जो   माँग से सेनूर धोआयल हो भइयातइयो न मिलल कमल केरा फूल
ओतने में पानी में बइठल डोम राजकुमार के बहिन के ले के बइठ गेल  जब
राजकुमार हर-बैल ले के घरे अयलन तो माय दीहिलो बेटी ला पूछलन तो ऊ बता
देलन कि मायँ बुझी भुला गेल  सगरो खोजाय लगल  तब दीहिलो के पोसल सुग्गा
ओही पोखरा के पेड़ पर जाके अपन दुःख गावे लगल -केने हहीं केने गेली हारिल
गे दीहिलोबेरिया मारत मूसराधार सुनके पोखरा में से दीहिलो बोलल - का
कहींका करीं हारिल रे सुगना भइया हारल डोम जीतल ओही घड़ी दीहिलो के
ससुरार से नेयार आवइत हल  ई सब सुनके ऊ उलटे गोड़ी लौट गेल आउ राजा के सब
खिस्सा सुनौलक  राजा नोकर-चाकर सब के लेके पोखरा पर आ गेलन आउ पोखरा
उविछाय लगल  पोखरा सूख गेल तो ओकरे में से राजा के लड़की दीहिलो आउ डोम
निकलल  फिन ओही पोखरा में डोम के गाड़ देल गेल आउ लड़की अप्पन बिआही मरद
के साथ ससुरार चल गेल  उहाँ जाके अपन पति के साथ बढ़िया से राज-पाट करे
लगल [कहताहर - जद्दू मेहता मो॰पो॰ - बेलखरा जिला - जहानाबाद]तकदीर आउ तदबीर
दूगो भाई हलन  दूनो भाई अपने में लड़े लगलन कि हमनी में कउन बड़ा ही 
तकदीर कहलक कि हम बड़ा ही  तदबीर कहलक कि हम बड़ा ही  दूनो के लड़इत देख
के तेसर कहलक कि तोहनी में से परीक्षा में जे पास कर जायत वही बड़ा मानल
जायत  फिनो ओहनी के परीक्षा शुरू भेल तदबीर लकड़हारा बन के राजा के पास
लकड़ी के बोझा ले के चलल  दरबान लकड़हारा के देख के कहलक कि तू सीधे राजा
के पास मत जा  ढेर देरी तक बतकुच्चन के बाद लकड़हारा राजा के पास चल गेल 
राजा ओकर गरीबी देख के एगो लाल दिया देलन  ऊ ले के चल आयल  राह में सोचलक
कि ई पत्थल राजा जी लइका के खेलौना देलन हे  हाथ में उलट-पलट के देखइत हल
कि एगो चिल्ह झपट्टा मार के ले भागल  चिल्ह ओही लकड़हारा के घर में ताड़
के पेड़ पर खोता लगौले हल जेकरा में लाल रख देलक दोसर दिन फिन लकड़हारा
राजा के पास गेल  राजा समझलन कि ई लाल के कीमत न जानल हे  से ओकरा पाँच
सौ रोपेआ दिया देलन  ऊ रोपेआ ले के जाइत हल आउ सोचइत हल कि राजा हमरा
सितुहा देलन हे  एकरा से हमरा का होयत  लकड़हारा घरे ले जा के रुपेया
थैली में रख देलक पड़ोसी लोग पूछलन कि आज राजा जी का देलकथुन हे  ऊ कहलक
कि राजा जी सितुहा देलकथिन ह उका रखल हवऽ  मेहररुआ देखलक तो थैली नऽ हे 
कारन एगो पड़ोसी थैली उठाके चल देलक तेसर दिन लकड़हारा फिन राजा ही गेल 
राजा देख के बोललन कि ई महामूरख हे  फिनो ओकरा एक रोपेआ के खाली पइसा भंजा
के दे देलन  ऊ खुस हो के सब पइसा ले के घरे आयल  ओकरा बाद बाजार गेल -
चना चादर चबेनी आउ मछरियो ले के घरे आयल  अवरतिया कहलक कि ई मछरी काहे ला
लवलऽ हे  पकयबऽ कउची से  लकड़हारवा कहलक कि उका तार के खउँका हे 
लकड़हारा तार के खउँका तुड़े ला पेड़ पर चढ़ल तो ऊ देखलक कि ओकर लाल रखल हे
 ऊ हल्ला कयलक कि चोर पकड़ली - चोर पकड़ली  ई बात रोपइया चोरावेओला
पड़ोसी सुनलक तो रोपेआ समेत थैला फेंक देलक कि लइकवा ले गेलवऽ हल  ताड़ पर
से लाल उतारलक  अब ऊ रोपेआ लाल सब कुछ चिन्ह गेल आउ मजे में रहे लगल 
तकदीर ठीक होयला पर सब कुछ ठीक हो गेल [ कहताहर - रामसेवक मो॰-पो॰ - कुनापी जिला - गया]चार गो साथी हलन  एक
दिन बतिअयलन कि हमनी के कहीं घूमे के चाहीं  सड़क पर जाइत हलन तो ओकरा पर
गोड़ के चिन्हा देखलन  ऊ में से एगो कहलन कि इयार एगो अउरत गेलवऽ हे 
दूसरका बोलल कि ऊ अउरत गर्भिनी हल  तीसरका कहलक कि ऊ भाग के गेल हे  चउथक
कहलक क ऊ उत्तर तरफ गेल हे  आगे बढ़लन तो फिनो एक साथी बोलल कि इयार ई
राह से एगो ऊँट गेल हे  दोसरका बोलल कि ओकरा पर कुछ लादल हे  तीसरका बोलल
कि ऊपर कुछ लादल तो हे बाकि सवार नऽ हे  चउथक का बोलल कि ऊ ऊँट एक आँख के
कान हे  तब तक औरत वाला आउ ऊँट वाला खोजइत ओहनी के पास पहुँचलन  ओहनी सब
बात सुन लेलन आउ कहलन कि तोहनी चोर मालूम पड़इत हें काहे से कि सब बात बता
देइत हें ************ #### #### ************[ कहताहर - रामअसीस मो॰-पो॰ - बेलखरा जिला - जहानाबाद]एगो बाबा जी ससुरार
गेलन तो रोसगदी करावे ला जल्दीबाजी करे लगलन  ससुर कहलथिन कि ई घड़ी
'भदरा' हे दू-चार दिन के बाद ई नछत्तर बीत जायत तो रोसगदी कर देबवऽ  बाकि
ऊ नऽ मानलक आउ बरियारी रोसगदी करा के मेहरारू के घरे चललन  ससुर कहकथिन कि
भदरा में रोसगदी करावे के फल तू पा लेबऽ  बाबा जी मेहरारू के ले ले घरे
जाइत हलन तो राह में एगो नदी मिलल  किनारे पर पहुँच के बाबा जी दीसा फीरे
लगलन आउ कहार के कह देलन कि तोहनी ऊ पार चल के ठहरिहँऽ  कुछ देर के बाद
'भदरा' बाबा जी के रूप धर के घोड़ा पर चढ़ के अयलन आउ कहलन कि तूँ लोग अब
चलऽ  कहार लोग चललन तो असली बाबा जी पीठिया ठोक के पहुँचलन  ऊ जा के
पूछलन कि तू के हें आउ हम्मर सवारी काहे उठवले जाइत हें  ओकरा पर दूसरका
बाबा जी कहलन कि ई हम्मर सवारी हे  ई पर दूनो लड़े लगलन आउ लड़ते-लड़ते
एगो गाँव में गेलन तो एगो अदमी कहकइन कि तोहनी पंचयती करा लऽ गाँव के पूरब
भर एगो टिल्हा हल जेकरा पर बइठ के पाँच गो अदमी फैसला करऽ हलन  दूनो बाबा
जी सवारी ले-ले उहाँ गेलन  उहाँ दूगो बूढ़ा आउ तीन गो जवान मिल के फैसला
करे लगलन  टिल्हा पर पंच लोग बइठलन तो ओहनी के पता चल गेल कि बाबा जी
'भदरा' के फेरा में पड़ल हथ  पंच सब मिल के कहलन कि बाबा जी एगो टूआँ ले
आवऽ  ओहिजे के एगो अदमी कुम्हार हीं से टूआँ ला देलक  पंच कहलन कि जे ई
टूआँ में से समा के निकल जायत ओकरे ई सवारी होयत  ई सुन के दूसरका बाबा जी
खुस हो के दू बार टूआँ में से समा के निकल गेलन  देख के लोग चकित हो गेलन
कि अदमी भला टूआँ से समा सकऽ हे  ई देख के असलका पंडी जी जार-बेजार रोवे
लगलन कि हमरा ई टूआँ में खाली एगो कइसे जायत  सरीर तो घुसवे नऽ करत  बाबा
जी के रोइत देख के पंच लोग समझौलन कि अभी हमनी फैसला सुनौली नऽ हे  काहे
रोइत ही  बाबा जी थोड़ा संतोष बान्हलन  पंच लोग दोसरका बाबा जी से कहलन
कि फिन जरा टूआँ में घुसऽ तो  बाबा जी खुसी से टूआँ में घुस गेलन तो पंच
लोग टूआँ के दूनो मुँह झट से बंद कर देलन आउ असलका बाबा जी के कहलन कि
अप्पन सवारी ले जाऽ आउ अब से भूल के भी 'भदरा' नछत्तर में जतरा नऽ करिहँऽ
[कहताहर - पारस सिंह मो॰पो॰ - तबकला जिला - जहानाबाद]एक बार सरसती आउ
लछमी अपने में बहस कैलन कि हमनी में कउन बड़ हे  जे बड़ होयत से सोना के
कुरसी पर बइठत आउ जे छोट होयत से चाँदी के कुरसी पर बइठत  दूनो एक-दूसर के
परीक्षा लेवे ला पहिले कहलन तऽ कोई तइयार नऽ होवे  अंत में लछमी जी पहिले
परीक्षा लेवे ला तइयार होयलन ************ #### #### ************[कहताहर - धर्मेन्द्रनाथ मो॰पो॰ - बेला जिला - गया]एक ठो हलै ढेला आउ एक
ठो हलै पत्ता  पतवा उड़ते-पड़ते एक तुरी ढेलवा के पास पहुँच गेलै  साथे
रहते-रहते दूनो में इयारी हो गेलै  ओहनी मिल के आगे के बात सोचे लगलै 
ढेलवा कहलकै - ए यार जी पानी पड़तो तो तू हमरा पर चढ़ जइहँऽ तऽ हम बच
जायम  आन्ही अवतो तो हम तोरा पर चढ़ जयबो  ई तरह दूनो सलाह करके रहे लगलन
 एक समय के बात हे कि आन्ही-पानी दूनों एके तुरी आ गेलै  अब तो ओहनी के
कोय काम नऽ देलकै  आन्ही में पत्ता उड़िया गेल आउ ढेला बिला गेल  खिस्सा
गेलो बन में समझऽ अप्पन मन में [कहताहर - नारायण दास मो॰ - खुटहन पो॰ - औरंगाबाद जिला - औरंगाबाद]एगो
राजा आउ एगो रानी हलन  कुछ दिना के बाद उनका एगो बेटा जनमल  फिनो राजा मर
गेलन  राजकुमार माय के साथे रहे लगलन  होस-हवास होयला पर दरबार देखे लगलन
 एक तुरी राजकुमार भोरे पखाना गेलन आउ कुली-कलाली करे एगो कुआँ पर गेलन 
कुआँ में लोटा-डोरी डाललन तो ओकरा में बिपत रहऽ हल ऊ लोटा-डोरी धर लेलक 
तब राजकुमार पूछलन कि अपने के ही आउ का चाहऽ ही  ऊ बोलल कि हम विपत ही आउ
तोरा पर हम एक दिन सवार होववऽ  तू अखनी चाहइत हऽ कि जवानी में इया बुढ़ारी
में  राजकुमार कहलन कि हम माय से पूछ के जवाब देबवऽ  राजकुमार घरे आन के
माय से पूछलन तो माय कहकथिन कि लइकाई आउ बुढ़ारी में तो बड़ा तकलीफ होतवऽ 
ई से जवनिये में कह देहुन  राजकुमार कुआँ पर जा के कह देलन कि हमरा पर
जवानी में सवार होऊँ  विपत लोटा-डोरी छोड़ देलक आउ राजकुमार घरे आन के
कचहरी करे लगलन ************ #### #### ************मगही फिल्म अजगुत जोधा के २ जनवरी २0१५ के उद्घाटनपोस्टर में ई मगही
फिल्म के पहिला मगही फिल्म घोषित कइल गेले ह  लेकिन मगही के पहिला फिल्म
हइ भइया (१९६४) आउ दोसर फिल्म के नाम हइ मोरे मन मितवा (१९६५)  ओकर
बाद अभी तक कोय मगही फिल्म नयँ बनले ह फिल्म भइया के बारे कुछ आउ सूचना
हियाँ हकइ - #### #### 0 #### #### #### #### #### #### /* #### #### */ #### #### #### #### #### #### #### #### #### #### #### #### #### #### #### #### #### सपना भइल अपना आउ हैंडओवर किरपा करके
देवनागरी में अपन टीका-टिप्पणी करथिन जे लोग के समझ में आवइ  भइल तो
भोजपुरी तरफ इशारा करऽ हइ  आउ हैंडओवर के बारे हम की बोलिअइ  अगर ई
दुन्नु मगही फिल्म हइ त कुछ आउ विशेष बताथिन #### #### #### #### #### #### #### #### #### #### #### #### #### #### #### #### #### #### ####  #### #### #### #### #### #### #### #### #### #### ####  #### #### #### #### #### #### #### #### [ कहताहर - लालमणि कुमारी मो॰-पो॰ - बेलागंज जिला - गया]एक समय के बात हे
कि एगो राजा के दरबार में सात गो मुंसी जी रहऽ हलन  ओहनी सब देवान-पटवारी
के काम करऽ हलन  बइठल-बइठल राजा के बुरवक बना के धन भी ठग ले हलन  ओहनी
के देह से तो कोई काम होयबे नऽ करऽ हल  एक दिन के बात हे कि राजा साहेब
एगो लाला जी के कहलन कि जा के कोयरी के खेत में से मुरई कबार के ले आवऽ 
मुंसी जी देह से कोई काम न ऽ करलो चाहऽ हलन  ई भी डर हल कि एक तुरी कोई
काम कर देव तो राजा साहब तुरी-तुरी काम करे ला कहतन  से ई बात सोच के लाला
जी खेत में गेलन आउ मुरई कबारे में जोर लगावे लगलन  मुरई कबरवे न करे 
दरअसल ऊ मुरई कबारे ला नऽ चाहऽ हलन  राजा जी लाला जी के ई नाटक देखलन कि ऊ
मुरई कबारत-कबारत थक गेलन हे तो ऊ फिनो छवो मुंसी जी के भेजलन  सातो मुंसी
जी खेत में पहुँच के अपना में बतिअयलन कि मुरई कबारे में हमनी सब ला घाटा
हे - हमनी से कलम के साथे देह से भी काम लेवल जायत  से मुरई कबार के नऽ ले
चले के चाहीं बाकि कबारे के ढोंग करने हे नऽ तो नोकरी से निकाल देल जायत 
से ओहनी सातो मुंसी जी एके तुरी मिल के मुरई कबारे लगलन  कोइरी के खेत
अँहड़ गेल  ढेर मानी मुरई रउँदा गेल  ई हाल कोयरी झोपड़ी में बइठल देखइत
हल  ओकरा खीस तो वर रहल हल बाकि राजा के डरे कुछ बोलइत नऽ हल  ढेर देरी
के बाद ओकरा नऽ रहायल तो झोपड़िये में से गते टुभकल - मुरगी मेलान आउ कायथ
पहलवान  ई बात सुन के ओहनी सातो लजायल नियन कैले राजा भिरु गेलन  राजा
खाली हाथ देख के ओहनी से मुरई के बात पूछलन तो ओहनी कहलन कि सरकार
कोयरिया हमनी के ठिसुआ के भगा देलक [ कहताहर - लालमणि कुमारी मो॰-पो॰ - बेलागंज जिला - गया]एगो मलाह रोज
समुन्दर किनारे मछली मारे जा हल आउ मछरी बेच के अप्पन हाल-रोजगार चलावऽ हल
 ऊ मजे में खा-पीअऽ हल  एक रोज ओकरा एक्को मछरी नऽ मिलल  अंत में
हार-दाव देख के एक तुरी कस के फिनो जाल फेंकलक तो मछरी नऽ बझके एगो कछुआ
छना गेल  मलाह कछुआ के पकड़ के ले चलल तो ऊ गिड़गिड़ायल कि हमरा छोड़ दऽ
तो हम तोरा समुन्दर से एगो बढ़िया मोती लान के देबो  मलाह कछुआ के बात मान
लेलक आउ ओकरा मोती लावे ला समुन्दर में छोड़ देलक  कछुआ सरत के मोताबिक
एगो मोती लान के मल्लाह के दे देलक  मोती देख के मलाह के लोभ समा गेल  से
ऊ कछुआ के पकड़ लेलक आउ तंग कैलक कि एगो आउ ओइसने मोती ला के दे नऽ तो मार
के खा जबउ  कछुआ मलाह के इरादा समझ गेल फिनो कछुआ मलाह से कहलक कि अइसने
मोती तो तबे आ सकऽ हे जब एकरा साथे ले जा के मिला के खोजब  से मलाह कछुआ
के ऊ चमकइत मोती दे देलक  कछुआ मुँह में मोती दबौलक आउ समुन्दर में घुस
गेल  जब ऊ मलाह से ढेर दूर चल गेल तो पानी से ऊपर बुलदे छहलायल  ओकरा देख
के मलाह सरत के मोताबिक दोसरो मोती माँगलक  एकरा पर कछुआ उहईं से जोर से
कहलक - लेना एक न देना दू  तोरा एगो लेवे से हमरा दूगो देवे ला नऽ हे 
ऊ दिन से ई एगो कहाउत बन गेल जे आज तक चलल आवइत हे [कहताहर - लालमणि कुमारी मो॰ - क॰ म॰ वि॰ पो॰ - बेलागंज जिला - गया]दूर
देहात के एगो गाँव में एगो गिरहस्त रहऽ हलन  उनकर लालमती नाम के चलाँक
बेटी हल  ओकर सादी लइकाई में भे गेल हल  जवानी के दूरा पर पहुँच गेला पर
भी ओकर गवना नऽ भेल हल  से बेटी अप्पन माय-बाप के घर-गिरहस्थी में सहजोग
दे हल  परिवार सुख से जिनगी बितावऽ हल  हँासी-खुसी से भरल परिवार में कोई
तरह के कभी कमी न बुझा हल  खाइत-पीअइत खेती-खरिहान में काम करइत ओहनी
हरमेसे खुस रहऽ हलन एक रोज ऊ गिरहस्थ हर जोत के दुपहर से पहिलहीं घरे आ
गेल आउ नेहा-धोआ के खाय ला बइठल ओने ओकर घरनी भी जाँता में गोहुम पीसे लगल
 जाँता पीसते ओकरा अप्पन मरदाना से खाइते खनी मजाक करे ला सूझल आउ ऊ एगो
बुझौनियाँ में मजाक से बंधन बान्ह देलक -सेह बइठल भार सवना के कभी न बोले
बानी ई बुझौनियाँ बूझिहें सामी तब पीहेंऽ तू पानी ************ #### ************[कहताहर -- ईश्वर दयाल मो० पो० - सिकंदरा जिला - जमुई ]एगो गाँव में एगो
गरीब बाबा जी हलन  ऊ दिन भर माँग के अनाज जमा करऽ हलन आउ बेर डुबला के बाद
जे माँगऽ हलन ओही बना के खा हलन  एक रोज मँगला के बाद झोल-झोलान में एगो
कुआँ भिरू जा के अदाह जोरलन आउ ओकरा पर तसला रख के पानी डाल देलन  पानी
गरमाय लगल तब तक ऊ इनरा पर जा के पानी से चाउर धोबे लगलन  ओही घड़ी एगो
नया दुलहिन उहाँ पानी भरे आयल  डोल से पानी भर के घइला भरलक आउ घइला कपार
पर उठावे लगल तऽ बाबा जी ओकरा एगो बुझौनियाँ बुझा देलन –जेकर सोर पताल में
खिले उपरे ढूले अंडा ई बुझौनियाँ बुझिहँऽ गोरी तब उठइहँऽ भण्डा गोरी
बुझौनियाँ न बूझलक आउ बिना बुझले ओकरा घइला उठावे पर रोक लगल हल  से ओहू
एगो बुझौनियाँ बुझा देलक –बापक नाँव से पूतक नाँव नाती के नाँव कुछ आउर
ई बुझौनियाँ बुझिहँऽ पाँड़े तब मेरइहँऽ चाउर अब बाबा जी भी चाउर धो के
मेरावे ला बइठल हथ  गोरी नऽ घड़ा उठा रहल हे नऽ बाबा जी चाउर मेरा रहलन हे
एने नया दुलहिन (गोरी) के सास देर होते देखलक तऽ घबरायल  ऊ पनघट पर आयल
तो पुतोह आउ बाबा जी के चुपचाप खड़ा देखलक  ऊ घड़ी खिस्सा-कहानी आउ
बुझौनियाँ सुनला इया बुझला बिना अगाड़ी के कोई काम नऽ हो हल  से सास उहाँ
जयते बात समझ गेल आउ एगो तेसर बुझौनियाँ बुझा के एहनी के काम में लगे के
रस्ता साफ कर देलक  सास बोलल –जेकर मद से मयगर भाते तेली लगावे घानी तू
मेरावऽ चाउर पाँड़े घड़ा उठावे धानी  ई तरी बुझौनियाँ से लगल बंधन
बुझौनिये से टूट गेल आउ बाबा जी खलखलाइत अदहन में चाउर मेरा देलन तो चाउर
तुरते सीझ गेल  एन्ने गोरी भी अप्पन पानी भरल घइला के कपार पर उठा के घरे
ले गेल आउ मरद से बाबा जी के हाल सुनौलक  ओकर मरद खिस्सा सुने के सौखीन हल
 से ऊ बाबा जी के अप्पन दूरा पर सूते ला ले गेल जहाँ रात भर बुझौनियाँ आउ
खिस्सा से लोग के मन बहलइत रहल  ठीके नऽ कहल गेल हे कि खिस्सा दिन भर के
थकान दूर कर दे हे  खिस्सा भेलो खतम -- पइसा भेलो हजम  कहे ओला झूठा
सुने ओला सच्चा [ कहताहर - इन्द्रदेव नारायण ग्राम - सेवती पो॰ - मखदुमपुर जिला -
जहानाबाद]एगो राजा हलन  उनका एके गो बेटी हल  ऊ बड़ी सुन्नर आउ दयालु हल
 ओकरा हीं एगो गरीब अहीर के लइका नोकरी माँगे आयल तो राजा के बेटी ओकरा
गाय-बैल के सान्हीं-पानी करे ला नोकर रख लेलक  ऊ गोरखिया बड़ी बढ़िया से
सान्हीं-पानी करे आउ कभी-कभी राजकुमारी के भी काम-धाम कर देवे  गते-गते
गोरखिया राजकुमारी के रूप से मोहा गेल बाकि राजा के बेटी से ऊ बात कइसे करे
 परेम के बात ओकरा कहे के हिम्मत नऽ हो हल  ऊ रोज सोच-सोच के मन के बात
मने में रखले रहे  एक दिन ओकरा से नऽ रहायल तो ऊ बुझौनियाँ में अप्पन बात
कह देलक -ऊपर कोठ झरोखे बइठे बिजुली माँग फड़कती एतना दिन हम सेवा कइली
कहिनो नयन पलटती ************ #### #### ************[ कहताहर - हेमा रानी मो॰-पो॰ - खुसरूपुर पटना] एगो राजकुमार हलन  उनका
घूमे-फिरे के बड़ा सौक हल  राजा के महामंत्री बूढ़ा हलन बाकि दीन-दुनिया
काफी देखले-सुनले हलन  ऊ जे सलाह दे हलन ओकर एक-एक बात बेशकीमती होवऽ हल
एक बेरिया के बात हे कि राजकुमार के मन में देस-विदेस घूमे के मन कैलक  ऊ
अप्पन मन के बात अप्पन बाबू जी से कहलन  बाकि ऊ उनकरा अप्पन आँख तर से ओझल
होवे ला न चाहऽ हलन  एन्ने राजकुमार अप्पन जिद्द पर अड़ल हलन से ऊ
महामंत्री जी से राय माँगलन  महामंत्री जी कहलन कि देस-परदेस घूमे में
कउनो हरज न हे  घूमे से अनुभव बढ़े हे  बाकि हम राजकुमार के तीन गो
बेशकीमती बात बतावऽ ही  ऊ ई तीनों बात के ध्यान में रखतन तऽ कभियो मुसीबत
में न पड़तन ************ #### #### ************[ कहताहर - देवनारायण मेहता मो॰-पो॰ - चौरी जिला - औरगाबाद]एगो गुरु जी
लड़कन के पढ़ावऽ हलथिन  ओकरा में एगो बड़ा भोला लड़का हल  गुरु जी ओकरा
एक दिन पीटइत हलथिन आउ बोल रहलथिन हल कि अरे गदहा तोरा तो हम
पढ़ाते-पढ़ाते अदमी बना देलिअउ तौ भी तूँ कुछ खेयाल नऽ करे हें  ई बात
एगो निसंतान धोबी सुनलक आउ गुरु जी भी जा के कहलक कि हमरा कोई लइका-फइका नऽ
हे  हम्मर गदहवा के तू अदमी बना दऽ  गुरु जी कहलन कि एक हजार रोपेया
लगतो जा के ओके ऊ खुटवा में बान्ह दे  भादों तक हम एकरा पढ़ा के अदमी बना
देबउ  भादों के पुनिया तक तो जरूर ले जइहें  नऽ तो हम एकरा अप्पन स्कूल
से निकाल देवउ ************ #### #### ************[ कहताहर - सुरेन्दर प्रसाद ग्राम - चिलोरी पो॰ - मखदुमपुर जिला -
जहानाबाद]एगो खरहा आउ ऊँट हल  ओहनी दूनो इयारी लगौलन  एक दिन ऊँट मन में
सोचलक कि आज इयार से बाजी लगाऊँ  ऊँट खरहा से पूछलक कि इयार एगो भर छाती
के देवाल हे  ओकरा कउन पहिले तड़पऽ हे  ऊँटवा सोचलक हल कि हम तो तड़प
जायब ई सार तनियक गो जीव का तड़पत  से दूनो छड़पे लगलन  ऊँट तो देवाल पर
टँग गेल आउ खरहा पार हो गेल  से खरहवा से ऊँटवा कहलक कि हमरा कइसहूँ
निकालऽ  खरहवा देवाल पर चढ़ के कभी ऊँट से मूँड़ी दने कभी पीठ दने दोमचे
 एतने में एगो बाघ आवइत हल  बाघ खरहा के देख के खड़ा हो गेल आउ सोचलक कि
एतना बड़ा जानवर ऊँट के तो ई खरहवा तबाह कयले हे  ऊँटवा के मूँड़ी आउ देह
ओर चले हे  हमरा देखत तो आउ तबाह कर देत  हम तो ऊँटवा से छोटे ही  ई सोच
के बघवा उहाँ से भागल तो खरहवा पाछे से रगेदलक  बघवा भागल जाइत हल आउ
खरहवा खदेरले जाइत हल  बेलदार उहाँ माँटी कोड़इत हल से बेलदरवा चपड़ा के
बेंट से अइसन मारलक कि खरहवा के कनचपड़ा में लागल  बस खरहवा तो ओही जगह
मर गेल  बेलदार ओकरा डेली तर झाप देलक  थोड़े देर में बघवा आयल आउ
बेलदरवा से पूछलक कि ए भाई एने एगो खरहा अलई हे  बेलदरवा कहलकई कि
हाँ ओकरा मार के तो हम डलिया तर झाँक देली हे  बघवा कहलक कि कइसे खबहीं
 बेलदरवा कहलकई कि सींझा के  बघवा कहलक कि ए भाई ई बात तू केकरो से मत
कहिहें कि खरहवा बघवा के खदेरले जाइत हले  बेलदरवा कहलक कि अच्छा भाई न
कहबउ  बेलदरवाजब साँझ के घरे अलई तऽ खरहवा के आग में पकावे लगलई से सब
गाँव-घर के आ के पूछे लगल कि ए भाई कहाँ से ले अयले हें  कइसे मारले हें
 बेलदरवा कहलक कि कहे नऽ रे बाप  ई न कहम बघवा सुन लेत तो बचे नऽ देत 
ओहनी कहलन कि कहे नऽ का बात हउ  जब सब लोग जोर मारलन तब कह देलक  बघवा
ओकर घरवा के पिछुती सब सुनइत हल  जब रात के सूतल तो बघवा ओकर घर में छप्पर
फाड़ के घुसल आउ बेलदरवा के कहलक कि अब बतावऽ तू काहे दोसर से सब बात कह
देले  अब बताव़ऽ कि हम तोरा कने से खइअऊ  आगे से इया पीछे से  बेलदरवा
कहलक कि तोरा जने से मन हउ तने से खो  एतने में बेलदरवा के डर के मारे
बड़ी जोर से हुचकी आयल  बघवा पूछकइ कि का बात हउ  बेलदरवा कहलक कि खरहवा
निकलल चाहऽ हे  बघवा कहलक कि तब थोड़ी देरी बन्द करऽ  हमरा भागे दऽ तब
निकालिहें  बेलदरवा आउ जोर से चिल्ला के कहे लगल कि खरहवा अब निकलऽ तो
बघवा जान छोड़ के भागल आउ बेलदरवा के परान बचल  आउ खिस्सा खतम पइसा हजम [ कहताहर - द्वारिका प्रसाद सिंह मो॰-पो॰ - जइबिगहा जिला - गया]एगो
बाबाजी हलन  उनका बहुत मानी जजमान हलन  ऊ अप्पन घर पर भी तीन-चार गो चेला
रखले हलन जे उनका सेवा-टहल करऽ हलन  ऊ बाबा जी कोई तरह से बारह गो असरफी
जमा कयलन ************ #### #### ************[ कहताहर - उपेन्द्रनाथ वर्मा ग्राम-पो॰ - बेलखरा जिला - जहानाबाद]एगो
राजा के सात गो बेटा हलन  जब ओहनी पढ़-लिख के तइयार होलन तऽ नोकरी के खोज
में निकललन  सबसे छोटा बेटा काना हल  ऊ आसानी से कोई के फेरा में नऽ पड़ऽ
हल  जाइते-जाइते ओहनी एगो सुन्नर महल देखलन  भइवन के लालच समा गेल कि ई
बाहर से तो एतना चमकइत हे भीतरे एकरा में का नऽ का भरल होयत  से ओहनी
ओकरा में सेन्ह मारे लगलन तो भीती गिर गेल आउ ओकरा तर दूगो चता के मर गेलन
 फिनो आगे बढ़लन तो ओहनी एगो नदी देखलन  ओकरा में एगो बड़ी सुन्नर लड़की
दहल चलल आवइत हल  ओकरा देख के दू भाई तो छाने ला चभाक-चभाक नदी में कूद
गेलन बाकि पैरे नऽ आवऽ हल से ओकरे में डूब मर गेलन  तीन भाई आगे बढ़लन तो
दूगो भैंसा लड़इत हल  भैंसवा अइसन खदेरलक कि दू भाई तो ओकर चपेट में आ
गेलन आउ ओहिजे मर गेलन  एगो काना बेटा बचल आउ लौट के घरे आ गेल काना बेटा
के घरे अयला पर राजा पूछलन - कहऽ बेटा दुनियाँ के रीती - तो बेटा कहलक
कि दूगो मर गेलथुन चपा के भीती  बाप अफसोस में हो गेल आउ बोलल कि आहा
 काना बेटवा जवाब देलक कि दूगो नदी में गेलन दहा  राजा सोचलक कि मजाक
करइत हे से ओहू कहलक कि ऐसा  तऽ काना फिनो कहलक कि दूगो के मारलक भैंसा
 ई पर राजा बोललन कि सच्चे  तो काना बेटवा झट से जवाब देलक कि हमहीं
तो एगो काना बच्चे  राजा काना के जवाब सुन के चुप हो गेलन आउ दंग रह गेलन
कि कइसन ई नालायक बेटा जनम लेलक हे  ठीके कहल गेल हे कि अन्हरा लँगड़ा
काना विरले भलमानुस जाना #### 0 #### #### #### #### #### #### /* #### #### #### #### #### #### #### #### #### #### #### #### #### #### अपराध आउ दंड भाग
– १अध्याय – ७दरवाजा पहिलहीं जइसन पतरा दरार नियन खुललइ आउ फेर से दूगो
तेज आउ शंकालु आँख अन्हरवे में ओकरा तरफ घूरलइ  हियाँ रस्कोलनिकोव अपन
मानसिक सन्तुलन खो बइठलइ आउ एगो बड़गर भूल करहीं वला हलइ  ई डर से कि
बुढ़िया कहीं ई बात से डर नयँ जाय कि ओकन्हीं अकेल्ले हकइ आउ ई आशा नयँ
करके कि ओकरा देखके ओकर शक मिट जइतइ ऊ दरवजवा पकड़ लेलकइ आउ अपना तरफ
घिंचलकइ ताकि बुढ़िया कहीं फेर से दरवजवा बन नयँ कर ले  ई देखके बुढ़िया
दरवाजा के अपना तरफ तो नयँ खिंचलकइ लेकिन ऊ हैंडिल भी नयँ छोड़लकइ ओहे से
रस्कोलनिकोव ओकरा लगभग दरवाजा सहित ज़ीना पर घींच लेलकइ  ई देखके कि
बुढ़िया दरवजवा के आड़े हकइ आउ ओकरा जाय नयँ दे हइ ऊ सीधे बुढ़िया तरफ बढ़लइ 
बुढ़िया डर से उछलके बगल में हो गेलइ ऊ कुछ कहे ल चाह रहले हल लेकिन मानूँ
नयँ कह पा रहले हल आउ ओकरा तरफ खाली तक रहले हल  नमस्ते अल्योना
इवानोव्ना ऊ यथासंभव निस्संकोच होके शुरू कइलकइ लेकिन ओकर गला ओकरा साथ
नयँ दे रहले हल बीच-बीच में रुक-रुक जा हलइ आउ काँप रहले हल  हम तोहरा
पास अइलियो ह  गिरवी के समान लइलियो ह  लेकिन अच्छा होतइ कि हियाँ
चलल जाय  रोशनी में  आउ ओकरा छोड़के ऊ सीधे बिन अनुमति के कोठरी के
अन्दर चल गेलइ  बुढ़िया ओकर पीछू दौड़के गेलइ ओकर जबान खुल गेलइ हे भगमान
 की बात हइ   तूँ के हकऽ  तोहरा की चाही क्षमा करऽ अल्योना
इवानोव्ना  हम तोहर परिचित हकियो  रस्कोलनिकोव  अइकी गिरवी के
समान लइलियो ह जेकरा बारे हाल में वादा कइलियो हल  आउ ऊ समान सामने
कइलकइ बुढ़िया गिरवी के समान पर नजर डालहीं वली हलइ कि ओहे क्षण बिन
बोलावल मेहमान के आँख में सीधे आँख डालके घूरे लगलइ  ऊ ओकरा तरफ गौर से
द्वेष भरल दृष्टि से आउ अविश्वास से देख रहले हल  करीब एक मिनट गुजर गेलइ
ओकरा बुढ़िया के अँखिया में एक प्रकार के उपहास नजर अइलइ मानूँ ऊ सब कुछ
भाँप गेले हल  ऊ अनुभव कइलकइ कि जइसे ओकर दिमाग नयँ काम कर रहल ह कि ऊ
लगभग भयभीत होल हइ एतना हद तक भयभीत कि लगऽ हइ कि अगर ऊ ओइसीं देखते रहइ
आउ आधा मिनट एक्को शब्द नयँ बोलइ त ऊ ओकरा भिर से भाग जइतइ अइसे तूँ
हमरा काहे देख रहलऽ ह जइसे हमरा पछानवे नयँ कइलऽ  ऊ अचानक द्वेषे के साथ
बोल देलकइ  अगर चाहऽ ह त ल आउ नयँ - त दोसरा के हियाँ जाम हमरा पास
समय नयँ हके ई बात कहे के बारे ऊ सोचवो नयँ कइलके हल अइसीं ओकर मुँह से
निकल गेले हल बुढ़िया होश में आ गेलइ आउ ओकर मेहमान के दृढ़ तान (टोन) से
लगऽ हइ कि ओकरा में आत्मविश्वास आ गेलइ लेकिन की बात हइ बबुआ एतना
अचानक  ई कउची हकइ  गिरवी के वस्तु तरफ देखते ऊ पुछलकइ चानी के
सिगरेट-केस - पिछले तुरी हम बतइलियो हल न बुढ़िया अपन हाथ आगे बढ़इलकइ
लेकिन तूँ कोय कारण-वश केतना पीयर पड़ गेलऽ ह  अइकी तोर हथवो कँप रहलो ह
 तूँ नहइलऽ ह की बबुआ बोखार ऊ तपाक से उत्तर देलकइ  मजबूरन पीयर तो
अदमी पड़वे करतइ  अगर खाय लगी कुछ नयँ रहइ तो  मोसकिल से शब्दन के
उच्चारण करते ऊ आगे बोललइ ओकरा फेर काबू नयँ पड़ रहले हल  लेकिन ओकर उत्तर
तर्कसंगत लग रहले हल बुढ़िया गिरवी के समान ले लेलकइ कउची हइ  ऊ
पुछलकइ एक तुरी फेर से एकटक रस्कोलनिकोव तरफ देखते आउ गिरवी के समान के
हथवा पर तौलते समान  एगो सिगरेट-केस  चानी के  देखऽ लेकिन ई
तो चानी के नयँ लगऽ हको  अरे  ई तो लपेटल हइ फीता खोले के कोशिश करते
आउ खिड़की तरफ मुड़ते रोशनी तरफ (उमस के बावजूद ओकर घर के सब्भे खिड़की बन
हलइ) ऊ कुछ सेकेंड लगी ओकरा बिलकुल छोड़ देलकइ आउ अपन पीठिया ओकरा तरफ करके
खड़ी रहलइ  ऊ कोट के बोताम खोल लेलकइ आउ कुल्हड़िया के फाँस से अलगे कर
लेलकइ लेकिन बिलकुल बाहर नयँ निकसलकइ बल्कि पोशकवा के अन्दरे ओकरा दहिना
हथवा से पकड़ले रहलइ  ओकर हथवा बेहद कमजोर हलइ ओकरा खुद अनुभव हो रहले हल
कि हरेक पल कइसे अधिक आउ अधिक ऊ सुन्न आउ काठ होल जा हलइ  ऊ डर रहले हल
कि कहीं कुल्हाड़ी फिसलके गिर नयँ जाय  अचानक ओकर सिर चकराय लगलइ देखऽ
कइसे एकरा लपेट देलके ह  बुढ़िया झुँझलइते चिखलइ आउ ओकरा तरफ बढ़लइ अब आउ
एक्को पल खोवे के नयँ हलइ  ऊ कुल्हाड़ी पूरा बाहर निकास लेलकइ दुन्नु हाथ
से ओकरा भँजलकइ मोसकिल से खुद के एक्कर अनुभव कइले आउ लगभग बिन प्रयास
के लगभग यन्त्रवत् कुंद हिस्सा #### तरफ से ओकर मथवा पर गिरा देलकइ 
एकरा में ओकर ताकत के प्रयोग जइसन नयँ लग रहले हल  लेकिन जइसीं ऊ
कुल्हड़िया एक तुरी चलइलकइ कि ओकरा में मानूँ ताकत आ गेलइ बुढ़िया हमेशे के
तरह नंगे सिर हलइ  बीच-बीच में सफेद होल आउ चमकीला ओकर बिलकुल झीना बाल
हमेशे जइसन गाढ़ा तेल चुपड़ल चूहा के पुच्छी नियन चोटी कइल आउ टुट्टल सींग
के कंगही से अटकावल हलइ आउ ओकर सिर के पाछू मुँहें लटकल हलइ  चोट ठीक ओकर
खोपड़ी पर पड़लइ जेकरा खातिर ओकर छोटका कद असान कर देलके हल  ऊ चीख पड़लइ
लेकिन कमजोर अवाज में आउ अचानक पूरा देह फर्श पर पड़ गेलइ हलाँकि ऊ दुन्नु
हाथ सिर तरफ उठा पइलके हल  एक हाथ में अभियो गिरवी के समान पकड़लहीं रहलइ
 तब ऊ अपन पूरा जोर लगाके आउ एक तुरी आउ फेर लगातार दोसरा तुरी प्रहार
कइलकइ हर तुरी कुल्हड़िया के कुंद हिस्सा से आउ ठीक खोपड़िये पर  खून के
धार फूट पड़लइ जइसे उलटल गिलास से आउ ओकर देह पीठिया के बल गिरलइ 
रस्कोलनिकोव पीछे हट गेलइ ओकरा गिरे देलकइ तुरते ओकर चेहरवा तरफ झुकलइ ऊ
मर चुकले हल  ओकर अँखिया पूरा खुल्लल हलइ मानूँ निकस के बाहर आ जइतइ आउ
ओकर निरार आउ पूरा चेहरा झुर्रीदार हो गेले हल आउ ऐंठन से विकृत हो गेले हल
ऊ कुल्हाड़ी फर्श पर रख देलकइ लाश के पास आउ तखनिएँ ओकर धोकड़ी टोलकइ ई
प्रयास करते कि बह रहल खून कहीं नयँ लेसड़ा जाय - बिलकुल ओहे दहिना करगी
वला धोकड़ी जेकरा से पिछले तुरी ऊ बुढ़िया कुंजिया निकसलके हल  ऊ पूरा होश
में हलइ ओकर बुद्धि में ग्रहण नयँ लगले हल आउ सिर में चक्कर-उक्कर अभी तक
नयँ अइले हल लेकिन ओकर हाथ लगातार काँप रहले हल  ओकरा बाद में आद पड़लइ
कि ऊ बिलकुल एकाग्र हलइ सवधान लगातार ध्यान रखले हलइ कि दाग नयँ लग पावे
 कुंजी तो ऊ तुरते निकास लेलकइ सब्भे कुंजिया तहिने नियन एगो झब्बा
में हलइ एगो स्टील के छल्ला में  तुरते ऊ दौड़के शयनकक्ष में चल गेलइ  ई
एगो बहुत छोटगर कमरा हलइ जेकरा में प्रतिमा #### के रक्खे के एगो बड़का
गो बक्सा हलइ  दोसरका देवाल बिजुन एगो बड़गर पलंग हलइ बहुत साफ-सुथरा
जेकरा पर हलइ रेशमी कपड़ा के कइएक टुकड़ा के तहदार रूप से जोड़ल आउ रूई से
भरल रजाय  तेसर देवाल के पास हलइ एगो दराजदार अनवारी  अजीब बात हलइ -
जइसीं ऊ अनवारी में कुंजी लगावे ल चालू कइलकइ तभिये ओकर झनकार सुनाय पड़लइ
मानूँ ओकरा में ऐंठन के लहर दौड़ गेलइ  ओकरा अचानक इच्छा होलइ कि सब कुछ
छोड़के भाग जाय  लेकिन अइसन एक पल खातिर होलइ छोड़के जाय खातिर अब बहुत देर
हो चुकले हल  ऊ अपने ऊपर मुसकइवो कइलइ लेकिन अचानक दोसर चिंताजनक विचार
ओकर दिमाग में अइलइ  ऊ अचानक कल्पना कइलकइ कि बुढ़िया अभियो शायद जिन्दा
होवे आउ फेर से होश में आ जाय  कुंजी आउ अनवारी छोड़के ऊ वापिस लाश तरफ
दौड़के गेलइ कुल्हड़िया पकड़लकइ आउ फेर एक तुरी बुढ़िया के उपरे भँजलकइ लेकिन
प्रहार नयँ कइलकइ  एकरा में कोय शक नयँ हलइ कि ऊ मर चुकले हल  झुकके आउ
ओकरा आउ नगीच से जाँचके ओकरा साफ-साफ देखलकइ कि खोपड़िया फट्टल हलइ आउ
थोड़े सन एक तरफ विस्थापित #### भी हो गेले हल  ऊ अंगुरी से छूके
देखे वला हलइ कि हाथ पीछू घींच लेलकइ बिन छुलहूँ ई साफ झलक रहले हल  ई
दौरान खून जामा होके एगो पूरा पोखरी बन गेले हल  अचानक ओकरा ओकर गरदन में
एगो डोरी देखाय देलकइ ओकरा घिंचलकइ लेकिन डोरी मजगूत हलइ आउ नयँ टुटलइ
एकर अलावे खून से तर-बतर हलइ  ऊ ओकर चोली के अन्दर से घींचके निकासे के
कोशिश कइलकइ लेकिन कुछ तो बाधा दे रहले हल एकरा अटकइले हलइ  बेसब्री में
ऊ फेर से कुल्हाड़ी उठइलकइ कि देहिया के उपरहीं से डोरी के काट ले लेकिन
ओकरा हिम्मत नयँ पड़लइ आउ मोसकिल से हाथ आउ कुल्हाड़ी दुन्नु के खून से
लसड़ा गेला पर करीब दू मिनट के प्रयास के बाद कुल्हड़िया के देहिया पर बिन
स्पर्श कइले डोरी काट लेलकइ आउ घींच लेलकइ ओकर अनुमान गलत नयँ हलइ - ई
बटुए हलइ  डोरी पर दूगो क्रॉस हलइ - एगो साइप्रेस के लकड़ी के आउ दोसरका
तामा के आउ एकर अलावे मीनाकारी कइल एगो प्रतिमा आउ ओहे सब के साथ ओज्जे
परी लटक रहले हल एगो छोटगर स्वेड चमड़ा के चिक्कट बटुआ स्टील फ्रेम आउ
छल्ला के साथ  बटुआ बहुत कसके पैक कइल हलइ रस्कोलनिकोव ओकरा बिन जाँचले
अपन धोकड़ी में घुसा लेलकइ क्रॉस के बुढ़िया के सीना पर फेंक देलकइ आउ अबरी
कुल्हाड़ी अपन साथ लेके फेर से शयनकक्ष में लपकके गेलइ ऊ बेहद जल्दी में
हलइ कुंजिया झपटके लेलकइ आउ फेर से सबके लगाके देखे लगलइ  लेकिन कइसूँ
ओकरा सफलता नयँ मिललइ - कोय कुंजी तलवा में लगिये नयँ रहले हल  एकर कारण ई
नयँ हलइ कि ओकर हाथ एतना जादे काँप रहले हल बल्कि ऊ लगातार गलती कर रहले
हल - उदाहरणस्वरूप ऊ देख रहल ह कि कुंजी ऊ नयँ हइ ओकरा में घुसतइ नयँ
तइयो लगातार घुसा रहल ह  अचानक ओकरा आद पड़लइ आउ समझ में आ गेलइ कि
खाँचदार अनी वला ई बड़का कुंजी जे बाकी छोटकन कुंजिया के साथ झूल रहले ह
पक्का दराजदार अनवारी के नयँ हो सकऽ हइ (जइसन कि पिछले तुरी ओकर दिमाग में
अइले हल) बल्कि कोय तिजोरी के आउ एहे तिजोरी में शायद सब कुछ छिपावल होतइ
 ऊ दराजदार अनवारी के छोड़ देलकइ आउ तुरतम्मे पलंग के निच्चे हुलकके जाँचे
लगलइ ई जानके कि बुढ़ियन साधारणतः तिजोरी पलंग के निच्चे रखते जा हइ  बात
एहे हलइ - अच्छा बड़गर तिजोरी हलइ एक अर्शीन (= २८ इंच) [१] से जादे लम्मा
उपरे तरफ उभरल (मेहराबदार) आउ लाल मराको #### चमड़ा से गद्दीदार बनावल
ढक्कन वला जेकरा में स्टील के काँटी जड़ल हलइ  खाँचदार कुंजी तुरते लग
गेलइ आउ ताला खुल गेलइ  उपरे में एगो उज्जर चद्दर के निच्चे खरगोश के
खाल के एगो कोट हलइ जेकरा में लाल ज़री के गोट लगल हलइ ओकरा निच्चे एगो
रेशमी पोशाक हलइ आउ तब शाल आउ तब आउ निच्चे में पुरनकन कपड़ा-लत्ता  सबसे
पहिले ऊ लाल जरी से खून लगल अपन हथवा के पोंछलकइ  ई लाल हइ आउ लाल पर
खून आउ कमती दृष्टिगोचर होवऽ हइ ओकर दिमाग में ई तर्क चालू होलइ लेकिन
तुरतम्मे ऊ होश में आ गेलइ  हे भगमान  हमर दिमाग तो खराब नयँ हो रहल ह
 ऊ भयभीत होके सोचलकइ लेकिन जइसीं ऊ पुरनकन कपड़वन के हाथ लगइलकइ तइसीं
कोट के अन्दर से एगो सोना के घड़ी फिसलके बाहर अइलइ  ऊ फटाफट सबके
उलटे-पलटे लगलइ  वास्तव में पुरनकन कपड़वन के बीच सोना के बहुत रंगन के
चीज रक्खल हलइ - शायद सब्भे गिरवी के समान हलइ निष्क्रीत आउ अनिष्क्रीत
(बंधक छोड़ावल आउ गर-छोड़ावल - #### #### #### - कंगन सिकरी
(चेन) कनबाली बुलाकी आदि-आदि  कुछ समान खोल में रक्खल हलइ त कुछ खाली
अखबार के कागज में लपेटल लेकिन ठीक से आउ सवधानी से दोहरा तह में आउ
चारो तरफ से फीता से बान्हल  बिना कउनो देरी के ऊ सब समान अपन पतलून आउ
कोट के जेभी में ठूँसे लगलइ बंडल आउ खोल के बिन जाँचले आउ खोलले लेकिन
ओकरा बहुत जादे लेवे के समय नयँ हलइ अचानक ओकरा सुनाय देलकइ कि जे कमरा
में बुढ़िया हलइ हुआँ कोय चल्लब करऽ हइ  ऊ रुक गेलइ आउ अइसन चुप्पी साध
लेलकइ मानूँ मरल हकइ  लेकिन सगरो सन्नाटा छाल हलइ त शायद ई ओकर भ्रम हलइ
 अचानक एगो हलका चीख साफ-साफ सुनाय पड़लइ जइसे कोय हलके आउ बीच-बीच में
रुकके कराहलइ आउ फेन चुप हो गेलइ  बाद में फेर से बिलकुल सन्नाटा रहलइ
एक-दू मिनट तक  ऊ सन्दूक के पास चुक्को-मुक्को बइठल रहलइ आउ मोसकिल से
साँस लेते इंतजार करते रहलइ लेकिन अचानक ऊ उठके खड़ी हो गेलइ कुल्हाड़ी
उठइलकइ आउ शयनकक्ष से भागके बाहर निकस गेलइ कोठरी के बीच में लिज़ावेता खड़ी
हलइ हथवा में एगो बड़गर मोटरी लेले आउ हक्का-बक्का होल बहिन के लाश के घूर
रहले हल ओकर चेहरा बिलकुल सफेद पड़ गेले हल आउ लगऽ हलइ जइसे ओकरा चिल्लाहूँ
के ताकत नयँ रह गेले हल  ओकरा दौड़के अइते देखके ऊ पत्ता नियन कँप्पे
लगलइ हलका थरथराहट के साथ आउ ओकर समुच्चे चेहरा पर से ऐंठन के लहर दौड़
गेलइ हाथ उठइलकइ मुँह खोललकइ लेकिन चिल्ला नयँ पइलइ आउ धीरे-धीरे ओकरा
से दूर पीछे कोनमा तरफ सरके लगलइ लगातार एकटक ओकरा तरफ घूरते लेकिन बिन
चिल्लइले मानूँ ओकरा चिल्लाय के दम नयँ रह गेले हल  ऊ कुल्हाड़ी लेके ओकरा
तरफ झपटलकइ ओकर ठोर अइसन दयनीय रूप से विकृत हो गेलइ जइसे बहुत छोटगर
बुतरून के हो जा हइ जब ओकन्हीं कोय चीज से भयभीत हो जा हइ आउ एकटक ऊ चीज
तरफ देखते रहऽ हइ जेकरा से ओकन्हीं भयभीत होवऽ हइ आउ चिल्लाय-चिल्लाय पर
हो जा हइ  आउ ई लिज़ावेता तो एतना सीधगर दलित आउ स्थायी रूप से भयभीत हलइ
कि अपन चेहरा के बचावे खातिर हथवो नयँ उठा पइलकइ हलाँकि ई पल एहे ओकरा लगी
सबसे आवश्यक आउ स्वभाविक काम हलइ काहेकि कुल्हड़िया ठीक ओकर चेहरवे पर तानल
हलइ  ऊ खाली मोसकिल से अपन खाली वला बामा हाथ उठइलकइ चेहरा तक से बहुत
निचहीं आउ धीरे-धीरे ओकरा रस्कोलनिकोव के आगू तरफ बढ़इलकइ मानूँ ओकरा दूर
करे के इशारा कर रहल होवे  चोट ओकर ठीक खोपड़ी पर पड़लइ तेज धार तरफ से आउ
तुरते ओकर निरार के पूरा उपरौका हिस्सा के फाड़ देलकइ लगभग चनियाँ (चोटी)
तक  ऊ तो अइसीं लुढ़क गेलइ  रस्कोलनिकोव के तो बिलकुल होश उड़ गेलइ ओकर
मोटरी उठा लेलकइ फेर फेंक देलकइ आउ प्रवेशद्वार तरफ भागलइ भय ओकरा लगातार
अधिक आउ अधिक जकड़ते गेलइ खास करके ई दोसरका बिलकुल अप्रत्याशित हत्या के
बाद से  ऊ जल्दी से जल्दी हियाँ से भाग जाय ल चाह रहले हल  आउ अगर ऊ क्षण
ऊ बेहतर ढंग से देखे आउ विचार करे के हालत में होते हल अगर खाली ऊ अपन
परिस्थिति के सब कठिनाई सब निराशा सब कुरूपता आउ अपन सब बेहूदगी के अनुभव
कर सकते हल आउ एकर अलावे ऊ समझ पइते हल कि हियाँ से निकल भागे आउ घर
पहुँचे के खातिर अभियो आउ केतना अड़चन आउ शायद अपराध पर ओकरा विजय पावे
पड़तइ चाहे करे पड़तइ तब बहुत संभव हइ कि ऊ सब कुछ छोड़ देते हल आउ तुरते ऊ
खुद्दे एलान करे पर उतारू हो जइते हल आउ अपना खातिर डरो के चलते नयँ
बल्कि ऊ जे कुछ कइलके हल खाली ओकरे लगी रोष आउ घृणा के चलते  घृणा ओकरा
में विशेष रूप से पैदा होलइ आउ क्षण-क्षण बढ़ते गेलइ  ऊ कउनो हालत में अब ऊ
सन्दूक आउ कमरो में नयँ जा सकऽ हलइ  लेकिन एक प्रकार के अन्यमनस्कता
मानूँ विचारमग्नता भी धीरे-धीरे ओकरा पर अधिकार जमावे लगलइ - कभी-कभी
मानूँ ऊ अपना के भूल जाय चाहे ई कहना बेहतर होतइ कि ऊ मुख्य बात के भूल
जाय आउ तुच्छ बात पर चिपक जाय  तइयो भनसा घर में नजर डालला पर आउ बेंच पे
बालटी देखके जेकर आधा हिस्सा पानी से भरल हलइ ओकरा लगलइ कि अपन हाथ आउ
कुल्हाड़ी धो लेवे के चाही  ओकर हाथ खून से लथपथ हलइ आउ लसलसाल हलइ 
कुल्हाड़ी के फार के ऊ सीधे पनिया में डाल देलकइ खिड़की पर पड़ल एगो दरकल
कश्तरी में धइल साबुन के टुकड़ा उठा लेलकइ आउ सीधे बलटिए में अपन हाथ धोवे
लगलइ  ओकरा साफ कइला पर ऊ कुल्हड़ियो उठा लेलकइ ओकर लोहवा के फार धोलकइ
आउ देर तक कोय तीन मिनट ओकर लकड़ी के बेंट पर लगल खून के धोलकइ खुनमा
हटावे में सबुनमो अजमइलकइ  फेर सब कुछ कपड़ा से पोंछ-पाछ लेलकइ जे ओज्जी
परी भनसा घर में तानल अलगनी पर सुक्खे लगी डालल हलइ आउ बाद में देर तक
ध्यान से खिड़की बिजुन कुल्हड़िया के जाँच कइलकइ  ओकरा पर कोय धब्बा नयँ रह
गेले हल खाली बेंट अभियो गीला हलइ  सवधानी से ऊ कोट के अन्दर वला फाँस
में कुल्हड़िया के अटका लेलकइ  तब भनसा घर के मद्धिम रोशनी में जेतना संभव
हलइ ओतना हद तक ऊ कोट पतलून आउ बूट के जाँच कइलकइ  बाहर से
प्रथमदृष्ट्या कुच्छो देखाय देवल नियन नयँ लगलइ खाली बूट पर कुछ धब्बा
हलइ  ऊ फट्टा भिंगइलकइ आउ बूट के पोंछ लेलकइ  लेकिन ऊ जानऽ हलइ कि ऊ ठीक
से नयँ जाँच रहल ह कि शायद कुच्छो तो हकइ जेकरा पर दोसर के असानी से नजर
पड़ जा सकऽ हइ लेकिन जेकरा ऊ देख नयँ पा रहल ह  ऊ सोच में डुब्बल कोठरी के
बीच में खड़ी रहलइ  ओकर दिमाग में कष्टदायक काला विचार उठ रहले हल - ई
विचार कि ऊ पागल होल जा रहल ह कि ई क्षण ओकरा में सोचे-समझे के शक्ति नयँ
रह गेल ह खुद के रक्षा नयँ कर सकऽ हइ कि शायद ऊ काम बिलकुल नयँ करे के
चाही जे ऊ अभी कर रहल ह  हे भगमान  हमरा भाग जाय के चाही भाग जाय के
चाही  ऊ बड़बड़इलइ आउ लपकके प्रवेशद्वार तरफ गेलइ  लेकिन हियाँ ओकरा अइसन
खौफ इंतजार कर रहले हल जे निस्संदेह अभी तक एक्को तुरी ऊ अनुभव नयँ कइलके
हल ऊ खड़ी-खड़ी देखलकइ आउ ओकर अपन आँख पर विश्वास नयँ होलइ - दरवाजा बाहर
वला दरवाजा ड्योढ़ी से ज़ीना तरफ जाय वला ठीक ओहे जाहाँ ऊ कुछ देर पहिले
घंटी बजइलके हल आउ अन्दर अइले हल खुल्ला हलइ पूरा हथेली भर चौड़ाई तक
खुल्ला - न तो कोय ताला न सिटकिनी पूरे समय ई पूरे समय तक  बुढ़िया अपन
पीछू एकरा नयँ बन कइलके हल शायद सवधानी खातिर  लेकिन भगमान  लेकिन बाद
में ऊ लिज़ावेता के तो देखवे कइलके हल  फेर ऊ कइसे अनुमान नयँ लगा पइलकइ
कि ऊ कधरो से तो घुसले होत न  देवलिया से होके तो नयँ लपकके ऊ दरवजवा भिर
गेलइ आउ सिटकिनी लगा देलकइ लेकिन नयँ फेर से ऊ नयँ  चल जाय के चाही चल
जाय के ऊ सिटकिनी खोललकइ दरवाजा खोललकइ आउ ज़ीना तरफ अकाने लगलइ देर
तक ऊ अकानते रहलइ  कहीं तो दूर में निच्चे शायद फाटक पर जोर-जोर से आउ
कर्णकटु रूप में कोय दू गला चीख रहले हल वाद-विवाद आउ गाली-गलौज कर रहले
हल  की तमाशा कर रहले ह ओकन्हीं   ऊ धीरज के साथ इंतजार कइलकइ 
आखिर अचानक सब कुछ शांत हो गेलइ जइसे एकाएक बन हो गेलइ ओकन्हीं अलग हो
गेले हल  ऊ अब बाहर निकसहीं वला हलइ कि अचानक एक मंजिल निच्चे जोर से
ज़ीना तरफ के फटक्का खुललइ आउ कोय तो निच्चे जाय लगलइ कुछ तो धुन
गुनगुनइते  केतना ओकन्हीं हल्ला करते जा हइ  ओकर दिमाग में कौंधलइ  ऊ
फेर से अपना पीछू दरवाजा बन कर लेलकइ आउ इंतजार करे लगलइ  आखिर सब कुछ
शांत पड़ गेलइ एगो पत्तो नयँ खड़कऽ हलइ  ऊ ज़ीना पर कदम रखहीं जा रहले हल
कि अचानक फेर से केकरो कदम के नयका आहट सुनाय पड़लइ ई कदम के आहट बहुत दूर
के हलइ ज़ीना के बिलकुल शुरुआत में लेकिन ऊ बिलकुल अच्छा से आउ साफ-साफ आद
कइलकइ कि पहिलउके आहट से तुरतम्मे कइसूँ ओकरा शक होवे लगले हल कि हो न
हो पक्का हिएँ चौठे मंजिल पर बुढ़िये के पास ऊ आब करऽ हइ  काहे  कहीं ई
बात तो नयँ हलइ कि ई आहट बहुत खास आउ महत्त्वपूर्ण हलइ  कदम के आहट भारी
नियमित आउ अत्वरित (बिन जल्दीबाजी वला) हलइ  अइकी ऊ अब पहिला मंजिल पहुँच
गेलइ अइकी अभी आउ उपरे चढ़लइ आहट लगातार तेज हो रहले हल  आवे वला के
हँफनी भरल भारी साँस सुनाय देब करऽ हलइ  अइकी अब ऊ तेसरा मंजिल पर के चढ़ाई
चालू कइलकइ  हियाँ  आउ अचानक ओकरा लगलइ कि ऊ पथरा गेले ह कि ऊ बिलकुल
अइसन सपना में हकइ जेकरा में देखाय दे हइ कि ओकरा कोय पीछा कर रहले ह
अइकी पास पहुँच गेलइ ओकरा जान मारे लगी चाह रहले ह आउ ऊ खुद अपन जगह पर
मानूँ जड़ बन गेले ह आउ अपन हाथ तक हिला नयँ पा रहले ह  आउ आखिर में जबकि
मेहमान चौठा मंजिल चढ़े लगलइ तभिये अचानक ओकर देह में हलचल होलइ आउ तेजी से
कइसूँ ड्योढ़ी से फ्लैट के अन्दर चलाकी से घिसक जाय में आउ अपन पीछू दरवाजा
बन कर लेवे में सफल हो गेलइ  फेर ऊ सिटकिनी पकड़ लेलकइ आउ धीरे से बिन कोय
अवाज कइले ओकरा फाँस में लगा देलकइ  सहज-बुद्धि ओकरा सहायता कइलकइ ई सब
करके सीधे दरवजवा बिजुन दम साधले दुबक गेलइ  बिन बोलावल मेहमानो दरवजवा
भिर आ चुकले हल  अब ओकन्हीं एक दोसरा के आमने-सामने खड़ी हलइ जइसे कि कुछ
समय पहिले ऊ आउ बुढ़िया जब बीच में दरवजवा ओकन्हीं के आड़े हलइ आउ ऊ कान
लगाके सुन रहले हल  मेहमान कइएक तुरी उच्छ्वास लेलकइ  शायद मोटगर आउ
बड़गर हइ रस्कोलनिकोव सोचलकइ हथवा से कुल्हड़िया के कसके दबइते  वास्तव
में ई सब कुछ सपना नियन लग रहले हल  मेहमान घंटिया के पकड़के जोर से बजइलकइ
 जइसीं घंटिया टीन के टनटनाहट के अवाज कइलकइ ओकरा अचानक जइसे लगलइ कि
कोठरिया में हिल-डुल होलइ  कुछ सेकेंड ऊ गम्भीर रूप से अकानवो कइलकइ 
अजनबी फेर से घंटी बजइलकइ आउ फेर इंतजार करे लगलइ आउ अचानक अधीर होके
पूरा ताकत लगाके दरवजवा के हैंडिल के घिंच्चे लगलइ  आतंकित होके
रस्कोलनिकोव फाँस में लगल सिटकिनी के हुक के हिलते देखते रहलइ आउ
विचारशून्य भय से इंतजार करते रहलइ कि अइकी-अइकी सिटकिनी अब उछलके निकस
जइतइ  वास्तव में ई संभव लग रहले हल - एतना जोर से जे हिलाब करऽ हलइ  ऊ
सोचिए रहले हल कि सिटकिनी के हथवा से पकड़के रक्खे लेकिन ओकरा (अजनबी के)
शंका हो सकऽ हलइ  ओकरा लगलइ जइसे फेर से माथा चकराय लगल ह  अइकी गिर
जाम  ओकर दिमाग में कौंधलइ लेकिन अजनबी बोले लगलइ आउ ऊ तुरतम्मे सचेत
हो गेलइ  अरे ओकन्हीं के साथ की बात हइ घोंघर पार रहले ह कि कोय
ओकन्हीं के गला घोंट देलकइ  भाड़ में जाय  ऊ जइसे भोंभा से गरजलइ  अगे
अल्योना इवानोव्ना बुढ़ी चुड़ैल  लिज़ावेता इवानोव्ना अनुपम सुन्दरी 
दरवाजा तो खोल  अरे जरलाही सब सुत्तल हकइ की  आउ फेर से क्रोधावेश
में आके पूरा ताकत लगाके लगातार कोय दस तुरी घंटी घिंचलकइ  ई जरूर कोय
रोबदार आउ घर के परिचित अदमी हलइ  ठीक एहे क्षण अचानक थोड़हीं दूर ज़ीना पर
केकरो हलका लेकिन शीघ्रगामी कदम के आहट सुनाय पड़लइ  कोय आउ एन्ने आ रहले
हल  रस्कोलनिकोव के शुरू में ई सुनाइयो नयँ देलके हल की सचमुच घरवा पर
कोय नयँ हकइ  नवागन्तुक साफ आउ प्रसन्न मुद्रा में सीधे पहिलउका आगन्तुक
के संबोधित करते चिल्लइलइ जे अभियो तक लगातार घंटी घींच रहले हल 
नमस्ते कोख़ अवाज से तो लगऽ हइ कि बिलकुल नौजवान हइ  अचानक
रस्कोलनिकोव सोचलकइ ई तो शैताने के मालूम हम तो तलवा के लगभग तोड़िये
देलिअइ कोख़ जवाब देलकइ  लेकिन तूँ हमरा कइसे जानऽ हकऽ ई होलइ न बात
 परसुन 'गामब्रिनुस' में लगातार तीन तुरी तोहरा बिलियर्ड में हरइलियो हल
न अरे हाँ मतलब ओकन्हीं घर पर नयँ हकइ  विचित्र बात हइ  तइयो बात
बिलकुल बेतुका लगऽ हइ  बुढ़िया काहाँ गेले होत  हमरा काम हले हाँ हमरो
काम हले बबुआ अच्छऽ त अब की कइल जाय  मतलब घर वापिस  ओह  हम तो
पइसा मिल्ले के मनसूबा में अइलूँ हल  नौजवान चिल्लइलइ जाहिर हइ वापस
जाय पड़तइ लेकिन ई बखत तय करे के जरूरते की हलइ  खुद्दे हमरा लगी
चुड़ैलिया ई बखत तय कइलके हल  हमरा लगी ई रस्ता तो घुराव पड़ऽ हके  लेकिन
ऊ कउन शैतान भिर नच्चे चल गेलइ हमरा समझ में नयँ आवऽ हके  ई चुड़ैलिया
सालो भर हिएँ बइठल सड़ते रहऽ हइ ओकर गोड़ दरद करऽ हइ आउ य ल अचानक घुम्मे
चल गेलइ दरबान से पुच्छल जाय की काहाँ गेले ह आउ कखने वापिस अइतइ
हूँ  भाड़ में जाय  पुच्छल जा सकऽ हइ  लेकिन ऊ तो कहीं नयँ जा
हइ  एतना कहके ऊ दरवाजा के हैंडिल जोर से घिंचलकइ  ओह कुछ नयँ कइल
जा सकऽ हइ चलल जाय ठहरऽ  अचानक नौजवान चिल्ला उठलइ ध्यान से देखहो
- देखऽ हो कि दुअरिया कइसे घसकऽ हइ जब घिंच्चल जा हइ तो मतलब एकरा
में अन्दर से ताला नयँ जड़ल हइ बल्कि खाली सिटकिनी लगल हइ कहे के मतलब कि
फाँस में हेलावल हइ  सुन्नऽ हो कइसे सिटकिनिया झनझना हइ तो तोहरा
समझ में कइसे नयँ आ रहलो ह  मतलब साफ हइ ओकन्हीं में से कोय तो घरवे पर
हकइ  अगर सब्भे चल जइते हल त बाहर से ताला लगा देते हल आ अन्दर से
सिटकिनी नयँ  आ अइकी - सुन्नऽ हो कि कइसे सिटकिनी खनकऽ हइ  आउ अन्दर से
सिटकिनी लगावे खातिर घर के अन्दर होवे के तो चाही समझऽ हो  मतलब घरवा
में बइठल हकइ लेकिन खोल नयँ रहले ह अरे हाँऽऽऽ  वास्तव में  कोख़
अचरज से चिल्लइलइ  त फेर ओकन्हीं कर की रहले ह हुआँ  आउ ऊ जोर से
दरवजवा के झकझोड़े लगलइ ठहरऽ  फेर नौजवान चिल्लइलइ एकरा मत झकझोड़ऽ 
हियाँ कुछ तो गड़बड़ हको  तूँ तो पक्का घंटी बजइलहो दरवजवा झकझोड़लहो -
लेकिन ओकन्हीं खोल नयँ रहले ह मतलब खयँ तो ओकन्हीं दुन्नु बेहोश हकइ खयँ
 की बतावऽ हियो - दरबान के बोलाके लावल जाय ओकरा खुद्दे ओकन्हीं
के जगावे देहो बिलकुल ठीक दुन्नु ज़ीना से निच्चे जाय लगलइ ठहरऽ 
तूँ हिएँ रुक्कऽ आ हम दौड़के दरबान के बोलाके लावऽ हियो काहे लगी रुकिअइ
आ हरजा की हको  अच्छऽ हम वकालत के अध्ययन कर रहलिये ह  ई
बिलकुल साफ हइ बि-ल-कु-ल सा-फ कि कुछ तो गड़बड़ हकइ  नौजवान जोश में
चिल्लइलइ आउ दौड़ते सीढ़ी से उतरके गेलइ कोख़ रुक गेलइ फेर से ऊ धीरे से
घंटिया के हिलइलकइ आउ ऊ एक तुरी 'टन' कइलकइ बाद में नरमी से मानूँ सोच
आउ जाँच रहल होवे दरवाजा के हैंडिल के टसकावे लगलइ घींचके आउ फेर छोड़के
ताकि एक तुरी आउ दिलजमई हो जाय कि दरवजवा खाली एगो सिटकिनी पर अटकल हइ 
बाद में माथापच्ची करते थोड़े झुकलइ आउ ताला के कुंजी वला छेद #### में
से देखे लगलइ लेकिन एकरा में अन्दर तरफ से कुंजी डालल हलइ त जाहिर हइ कि
कुच्छो नयँ देखाय दे सकऽ हलइ रस्कोलनिकोव कुल्हाड़ी के कसके पकड़ले रहलइ 
ओकरा एक प्रकार के बेहोशी छाल हलइ  ऊ ओकन्हीं साथ लड़हूँ के तैयारी कर रहले
हल अगर कहीं ओकन्हीं अन्दर घुस गेलइ तो  जब ओकन्हीं दरवाजा खटखटा रहले हल
आउ बतिया रहले हल तब ओकरा कइएक तुरी सब कुछ एक्के तुरी खतम कर देवे आउ
दरवाजा के अन्दर से ओकन्हीं पर चिल्लाय के विचार दिमाग में अइलइ  जब तक
दरवाजा ओकन्हीं से खुल नयँ पा रहले हल त बीच-बीच में ओकरा मन कइलकइ कि
ओकन्हीं के गरियावे आउ मजाक उड़ावे  बस जल्दी से ई खिस्सा खतम होवे 
ओकर दिमाग में कौंधलइ लेकिन ऊ शैतान के बच्चा करे कउची लगलइ समय
गुजरते गेलइ एक मिनट दोसरा - कोय नयँ अइलइ  कोख़ के मन कुलबुलाय लगलइ
शैतान के बच्चा   अचानक ऊ चिल्लइलइ आउ अधीर होके पहरा देवे के काम
छोड़के ओहो निच्चे तरफ रवाना होलइ फुरती-फुरती आउ ज़ीना पर बूट से धप-धप
अवाज करते  कदम के आहट शांत हो गेलइ  हे भगमान अब की करूँ
रस्कोलनिकोव सिटकिनी ढीला कइलकइ दरवाजा जरी सन खोललकइ - कुछ नयँ सुनाय
दे रहले हल आउ अचानक बिन कुछ सोचले बाहर अइलइ अपना पीछू दरवाजा के
जेतना कसके हो सकऽ हलइ ओतना कसके बन कइलकइ आउ निच्चे जाय लगलइ ऊ तीन सीढ़ी
उतर चुकले हल कि अचानक ओकरा निच्चे जोर के शोरगुल सुनाय पड़लइ - अब ऊ कन्ने
जाय  कधरो छिप्पे के जग्गह नयँ हलइ  ऊ दौड़के फ्लैट वापिस जाहीं वला हलइ
ए जंगली भूत शैतान  पकड़ चिल्लइते कोय तो कउनो फ्लैट से तेजी से
निच्चे गेलइ आउ दौड़े के बजाय सिड़हिया पर से लोघड़ाल जइसन जा रहले हल पूरा
गला फाड़के चिल्लइते -मित्का  मित्का  मित्का  मित्का  मित्का  शैतान
कहीं के चिल्लाहट एगो चीख में समाप्त होलइ अन्तिम अवाज आँगन से अइलइ सब
कुछ शांत हो गेलइ  लेकिन ओहे क्षण कुछ अदमी जोर-जोर से आउ तेजी से बात
करते शोरगुल के साथ ज़ीना चढ़े लगलइ  ओकन्हीं तीन या चार लोग हलइ  ऊ नौजवान
के साफ अवाज सुनलकइ  ओकन्हिएँ बिलकुल निराश होके ऊ सीधे ओकन्हीं तरफ
बढ़लइ - जे होवे के हइ से होवे  ओकन्हीं रोकत तइयो मरम नयँ रोकत तइयो
मरम काहेकि ओकन्हीं हमरा आद रक्खत  ओकन्हीं अब पासे पहुँचल हलइ ओकन्हीं
के बीच खाली एक तल्ला के अन्तर रह गेले हल - आ अचानक उद्धार  ओकरा भिर से
कुच्छे डेग आगू दहिना तरफ एगो खाली आउ बिलकुल खुल्ला फ्लैट हलइ दूसरा
मंजिल पर के ठीक ओहे फ्लैट जेकरा में मजदूर लोग पुताई के काम कर रहले हल
आउ मानूँ जानबूझके चल गेले हल  त ई वस्तुतः ओकन्हिंएँ हलइ जे अभी कुछ
देर पहिले एतना चीखते-चिल्लइते दौड़ते बाहर गेले हल  फर्श के पुताई अभी-अभी
कइल गेले हल कोठरी के बीच में पेंट के एगो छोटगर बालटी आउ टुट्टल बर्तन
हलइ जेकरा में पेंट आउ ब्रश रक्खल हलइ  पलक झपकते ऊ खुल्लल दरवाजा से
अन्दर घिसक गेलइ आउ देवाल के पीछू नुक गेलइ आउ एक्के पल बाद ओकन्हीं ओहे
चबूतरा #### अर्थात् कोय ज़ीना के सबसे ऊपर वला सपाट फर्श या गलियारा)
पर पहुँच गेते गेलइ  फेर उपरे तरफ मुड़ते गेलइ आउ चढ़के चौठा मंजिल पर गेते
गेलइ जोर-जोर से बतिअइते  ऊ इंतजार कइलकइ चौआ पर चलके बहरसी अइलइ आउ
दौड़के निच्चे भागलइ ज़ीना पर कोय नयँ  फाटको पर नयँ  तेजी से ऊ
द्वारमार्ग #### पार कइलकइ आउ बामा तरफ रोड पर मुड़ गेलइ ऊ अच्छा से
जानऽ हलइ ऊ उत्तम ढंग से जानऽ हलइ कि ओकन्हीं ई क्षण फ्लैट में हकइ कि
ओकन्हीं के बहुत अचरज होब करऽ हइ ई देखके कि ई खुल्लल हइ जबकि अभी कुछ
देर पहिले बन हलइ कि ओकन्हीं लाश के देख रहले ह आउ एक्को मिनट नयँ लगतइ ई
अन्दाज लगावे आउ बिलकुल समझ जाय में कि अभी-अभी हत्यारा हिएँ हलइ आउ कहीं
नुक जाय में सफल हो गेलइ ओकन्हीं के सामनहीं से घिसक गेलइ भागियो गेलइ
ओकन्हीं एहो अन्दाज लगा लेतइ कि शायद ऊ खाली पड़ल फ्लैट में बइठल हलइ जब
ओकन्हीं उपरे जाब करऽ हलइ  आउ एहे दौरान कउनो हालत में ओकरा अपन डेग के
गति तेज करे के साहस नयँ हो रहले हल हलाँकि आगे के पहिला मोड़ तक जाय में
कोय सो डेग के फासला रह गेले हल  काहे नयँ कोय फाटक के अन्दर घिसक जाँव
आउ कोय अपरिचित ज़ीना पर इंतजार करूँ  नयँ आफत  आ कुल्हड़िया कधरो फेंक
देऊँ कि नयँ  कोचवान ठीक करना उचित होत कि नयँ  आफत  कइसन आफत हके
आखिर अइकी बगल के गल्ली ऊ ओकरा में अधमरू होल मुड़लइ हियाँ अब ऊ आधा
सुरक्षित हलइ आउ ई बात समझऽ हलइ - शक के जगह कम हलइ एकर अलावे लोग के
आवाजाही बहुत जादे हलइ आउ ओकरा में एगो बालू के कण नियन गुम हो गेलइ 
लेकिन ई सब यंत्रणा ओकरा एतना कमजोर कर देलके हल कि ऊ मोसकिल से चल पावऽ
हलइ  पसेना तो एकर देह से बून-बून बह रहले हल गरदन बिलकुल गीला हलइ 
अरे केतना चढ़इले हइ  कोय तो ओकरा तरफ देखके चिल्लइलइ जब ऊ खाई तरफ
बाहर अइलइ ओकरा अपना बारे मोसकिल से बोध हलइ जइसे-जइसे आगे जा हलइ
ओइसे-ओइसे आउ हालत खराब  तइयो ओकरा एतना आद हलइ कि जइसीं ऊ खाई तरफ बाहर
अइलइ त ऊ डर गेले हल कि ओद्धिर अदमी बहुत कम हलइ आउ हुआँ आउ असानी से
पहचानल जा सकऽ हलइ आउ ओकरा लग रहले हल कि वापिस गल्ली तरफ चल जाँव 
हलाँकि ऊ गिरे-गिरे वला हलइ तइयो ऊ घुम-घुमौवल रस्ता पकड़लकइ आउ बिलकुल
दोसरा तरफ से घर अइलइ  ओकरा पूरा बोध नयँ हलइ जब ऊ अपन घर के फाटक से होके
गुजर रहले हल कम से कम ऊ तो ज़ीना पर पहुँच चुकले हल तभिये ओकरा कुल्हाड़ी
के खियाल अइलइ  एकर अलावे ओकरा सामने एगो मुख्य समस्या हलइ - एकरा वापिस
रक्खे के आउ जाहाँ तक हो सके केकरो बिन देखले  वस्तुतः ओकरा में ई कल्पना
करे के क्षमता नयँ रह गेले हल कि शायद कहीं बेहतर होतइ कि कुल्हाड़ी के
पहिलउका जगह पे नयँ रक्खल जाय बल्कि एकरा फेंक देल जाय बादो में सही
कहीं दोसर अनजान अहाता में लेकिन सब कुछ सही-सलामत हो गेलइ  दरबान के
कोठरी बन हलइ लेकिन ताला नयँ लगल हलइ मतलब जादे संभावना हलइ कि दरबान
घरवे पर हइ  लेकिन ऊ कुच्छो सोचे-समझे के क्षमता एतना खो देलके हल कि ऊ
सीधे कोठरिया बिजुन गेलइ आउ एकर दरवाजा खोल देलकइ  अगर दरबान ओकरा पुछते
हल की चाही  त हो सकऽ हइ कि कुल्हड़िया ऊ सीधे ओकरा थमा देते हल 
लेकिन दरबान अबरियो नयँ हलइ आउ ऊ कुल्हड़िया पहिलउके जगह पे बेंच के निच्चे
डाल देवे में सफल हो गेलइ पहिलउके नियन ओकरा लकड़ी के कुंदा से झाँपियो
देलकइ  ओकरा वापिस अपन कोठरी में आवे तक रस्ता में ओकरा कोय नयँ भेंटलइ
एक्को रूह तक नयँ मकान-मालकिन के दरवाजा बन हलइ  अपन कोठरी में जाके ऊ
सोफा पर पड़ गेलइ जइसन हलइ ओइसीं  ओकरा नीन नयँ अइलइ लेकिन विस्मृति में
हलइ  अगर ऊ बखत कोय ओकर कमरा में घुसते हल त ऊ उछल पड़ते हल आउ चिल्ला
उठते हल  कइसनो विचार सब के छोटगर-छोटगर अंश ओकर दिमाग में मँड़रा रहले हल
लेकिन केतनो कोशिश कइलो पर केकरो ऊ पकड़ नयँ पा रहले हल एक्को गो पर स्थिर
नयँ रह पा रहले हल पिछला अगला[ कहताहर - अमेरिका ठाकुर ग्राम - चिलोरी पो॰ - मखदुमपुर जिला -
जहानाबाद]एगो कोंकड़ा पानी किनारे घर उठौलक  एगो बाघ रोज पानी पीये जाय 
ओकर घरवा ढाह देवे  एक दिन कोकड़वा बघवा के घरे चेतावे गेल कि ए बघिनिया
मामा तोर बेटवा रोज हमर घरवा जा के ढाह दे हउ  से ई अच्छा बात नऽ हउ एक
दिन जरूरे लड़ाई होतउ  ऊ घरे आयल तऽ ओकर मइया मारे दउड़ल कि तूँ
कोंकड़वा के घर ढाह देवऽ ही  से आज बड़ी खिसिया के गेलउ हे  ई सुन के
फिनो बघवा कोंकड़वा के घरवा ढाहे गेल  कोंकड़वा अप्पन घरवे में नुकल खाऽ
हले  से जइसहीं बाघ ढाहे ला थोथुना लगौलक ओइसहीं कोंकड़ा बाघ के नाक में
टँगुरा समा देलक आउ नाक में काटना सुरू कइलक  अब बघवा सार छटपटायल रोवे
गिरे पछड़े आउ कहे कि ए कोंकड़ा भइया अब छोड़ दे अब नऽ ढाहबउ 
कोंकड़वा कहलक कि चल पनियाँ में तूँ थोथुना डूबइहें तब छोड़ देबउ  से
गते-गते बाघ पानी में गेल आउ अप्पन थोथुना डीबउलक  कोंकड़ा पानी में भाग
गेल आउ बघवा जंगल में भागल जाइत हल ************ #### #### कहताहर - नन्हे ग्राम - बेलखरा जिला - जहानाबाद]एगो अदमी के दूगो लइका
हलन आउ जुदागी होयला पर दूनो दू गाँव में रहे लगलन  एक रोज एक भाई दोसर
भाई से मिले उनकर गाँव में गेल तो घरे भाई के न पवलक  फिन भतीजा से पूछलक
कि बाबू जी कहाँ गेलथुन हे  तब भतीजा बोललकइ कि बाबू जी नौ सौ बगेरी के
ठीका ले-ले हथुन  से ओकरे बझावे गेलथुन हे  तब चचा पूछलक कि बगेरिया
केतना दूध करऽ हो  भतीजवा कहलक कि दूध के तो न जानीं बाकि नौ भाँड़ी घीव
रोज करऽ हे ************ #### #### ************[ कहताहर - धर्मेन्द्रनाथ मो॰-पो॰ - बेला जिला - गया]एगो राजा हलन  उनकर
घर में एगो खुदबुदी चिरईं खोता लगवले हल  ऊ चिरईं एक दिन बहरना में से एगो
चित्ती कउड़ी पवलक  तब अप्पन घर में आके बके लगल कि जेतना राजा के न धन
ओतना हमरा हे धन  अइसहीं ऊ बकइत हल तब राजा ओकरा पकड़वा के ओकर चित्ती
कउड़ी छीन लेलन  तब फिन ऊ जा के बके लगल कि राजा कंगाल भेल मोर धन ले गेल
 राजा के दया आ गेल तो ऊ कउड़ी के दे देलन  फिन ऊ चिरईं उड़-उड़ के बके
लगल कि राजा डेरा गेल मोर धन दे गेल  राजा के तब मन खिसिया गेल  तब ऊ
चिरईं के पकड़ के ओकर पाँख-ऊँख नोच के बनावे ला होयलन तो बोले लगल -
नोचन-नाचन में अइली गे मइयो  फिन ओकर कड़ाही में छउँकल गेल तो बोलल
-छनर-मनर में अइली गे मइयो  चिरईं कराही में सीझे लगल तो बोलल
-खदर-खुदर में अइली गे मइयो  राजा ओकरा खाय लगलन तो ऊ बोलल कि
कर्रर-कुर्रर में अइली गे मइयो  सुबह भेल तो राजा दीसा फीरे गेलन  ओती
घड़ी भी चिरईं बोलल कि बारंग देखन में अइली गे मइयो  एकरा बाद चिरईं उड़
के भाग गेल  ************ #### #### ************[ कहताहर - राम खेलावन मो॰ - राघो बिगहा पो॰ - बेलखरा जिला -
जहानाबाद]एगो राजा ठाकुर के साथे ससुरार जाइत हलन तो उनका मैदान लगल तो
ठाकुर पर घोड़ा छोड़ के दीसा फीरे लगलन  ठकुरवा कहलक कि अपने अप्पन पोसाक
दे देब तब न घोड़ा धरे लायक रहम  राजा अप्पन पोसाक ठकुरवा के दे देलन 
एन्ने ठाकुर घोड़ा पर चढ़ के राजा के पोसाक में उनकर ससुरार चल गेल  ठाकुर
के भेस में राजा भी ससुरार पहुँचलन तो ठाकुर राजा बनल हल  अब राजा के
ठाकुरे भेस में रहे पड़ल ************ #### #### ************[ कहताहर - जगदीश प्रजापत मो॰ - कचनावाँ पो॰ - मखदुमपुर जिला -
जहानाबाद]एगो गाँव में दूगो भाई हलन  उनकर नाम हल नेकी आउ बदी  एक दिन
नेकिया नोकरी ला घरे से निकलल  एगो राजा हीं जा के नोकरी करे ला पूछलक 
राजा कहलन कि हमरा तीन सौ साठ गो बकरी हे  ओकरे चरावे परतउ  घामा में
चरयबें तऽ एक कौर भात देबउ आउ छहिरा में चरयबें तो एक कोना रोटी देबउ  अगर
तू नोकरी न करल चहवें तो तोर नाक-कान काट लेबउ आउ अगर हम नोकरी से हटैबउ तो
हम्मर नाक-कान तू काट लीहें  नेकिया ओही करार पर नोकरी करे लगल  कुछ
दिना के बाद ऊ नोकरी से उबिया गेल आउ अपन नाक-कान कटवा के नोकरी छोड़ देलक
 घरे आयल तो बदिया देख के पूछलक कि ई का होलवऽ भाई  नेकिया सब हाल कह
सुनौलक  बदिया कहलक कि अब हम नोकरी करे जाइत हिवऽ  ऊ ओही राजा के इहाँ
जा के ओही सरत पर नोकरी करे लगल  जंगल में जब बकरी चरावे जाय तो रोज एगो
बकरी मारे आउ खा जाय  ई तरी तीन सौ साठो बकरी के ऊ खा गेल  #### #### ************