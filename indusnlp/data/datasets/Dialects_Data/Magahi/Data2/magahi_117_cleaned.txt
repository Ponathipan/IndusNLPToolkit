#### #### 0 #### #### #### #### #### #### /* #### #### */ #### #### #### #### #### #### #### #### #### #### #### #### #### कालापानी(साइबेरिया में जेल के जिनगी)भाग-१ अध्याय-३:
प्रथम राय (२)जइसीं एम्-त्स्की [१] (ओहे पोलिस्तानी जे हमरा साथ बतियाऽ
रहले हल) बहरसी गेलइ कि गाज़िन जे बिलकुल पीयल हलइ भनसाघर में आ धमकलइ
नशा में धुत्त कैदी दिन-दहाड़े काम के दिन जब सब्भे कोय काम लगी बाहर
जाय हेतु कर्तव्यबद्ध हलइ अनुशासन के मामले में कठोर मेजर के शासन में जे
कउनो पल जेल में आ सकऽ हलइ सर्जेंट के नियंत्रण में जे जेल के प्रभारी
हलइ आउ हमेशे जेल में उपस्थित रहऽ हलइ संतरी आउ अपंग पूर्वसैनिक के
उपस्थिति में - एक शब्द में ई सब्भे कड़ाई के रहतहूँ कैदी के रहन-सहन के
बारे पहिलौका उत्पन्न होल हमर राय आउ विचार के बिलकुल उलझा देलकइ  आउ हमरा
जेल में लम्मा समय तक रहे पड़लइ एकर पहिले कि हम खुद के ऊ सब तथ्य के समझा
पइलिअइ जे हमरा लगी हमर जेल के शुरुआत के दिन में एतना पहेली नियन लगऽ हलइ
हम पहिलहीं उल्लेख कर चुकलिए ह कि कैदी सब के पास खुद के अप्पन काम होवऽ
हलइ आउ ई काम - जेल के जिनगी के स्वाभाविक आवश्यकता हलइ कि ई आवश्यकता के
अतिरिक्त कैदी भावावेश के साथ पइसा से प्यार करऽ हइ आउ एकरा सब कुछ से
जादे महत्त्व दे हइ लगभग स्वतंत्रता के समान स्तर पर कि ओकरा संतुष्टि आउ
सांत्वना मिल जा हइ अगर ओकर जेभी में ई खनकऽ हइ  एकर विपरीत ऊ दुखी
उदास बेचैन आउ हतोत्साह हो जा हइ अगर ओकरा पास पइसा नयँ रहऽ हइ आउ तब ऊ
चोरियो करे पर उतारू हो जा हइ आउ चाहे जइसे होवे ऊ एकरा पावे के कोशिश करऽ
हइ  लेकिन ई बात के बावजूद कि जेल में पइसा एतना बहुमूल्य रहऽ हलइ कि ई
कभियो जे भाग्यशाली के पास रहऽ हलइ ओकरा हीं जादे समय तक ठहर नयँ पावऽ हलइ
 पहिला ओकरा संजोगके रखना मोसकिल हलइ काहेकि या तो चोरा लेल जा हलइ
चाहे जब्त कर लेल जा हलइ  अगर मेजर के औचक निरीक्षण में ई मिल जा हलइ त
तुरतम्मे जब्त कर लेल जा हलइ  शायद ऊ कैदी सब के भोजन में सुधार लावे लगी
एकर उपयोग करऽ हलइ कम से कम ओकन्हीं हियाँ से जब्त कइल पइसा ओकरा हीं लावल
जा हलइ  लेकिन सबसे जादे संभावना चोरी जाय के रहऽ हलइ - केकरो पर विश्वास
नयँ कइल जा सकऽ हलइ  बाद में हमन्हीं के एक तरीका मालूम पड़लइ जेकरा से
पइसा बिन कोय खतरा के पूरा सुरक्षित रक्खल जा सकऽ हलइ  एकरा एगो वृद्ध
प्राचीन आस्तिक #### #### के हियाँ देल जा हलइ जे स्तारोदूब्ये बस्ती
से अइले हल जाहाँ के लोग कभी वेतका द्वीप के वासी हलइ [२]  लेकिन हमरा
ओकरा बारे कुछ बतइले बगैर नयँ रहल जा हइ हलाँकि विषय से ई पृथक् हइ  ई
लगभग साठ साल के एगो वृद्ध हलइ नटगर उज्जर केश वला  पहिलहीं नजर में
हमरा पर ओकर तीव्र प्रभाव पड़लइ  ओकर दोसर कैदियन से ओतना कुछ समानता नयँ
हलइ - ओकर दृष्टि में कुछ तो एतना निश्चिंतता आउ शांति हलइ कि हमरा आद पड़ऽ
हइ बारीक कांतिमान झुर्री से घिरल ओकर उज्जवल आउ चमकदार आँख तरफ एक प्रकार
से विशेष आनंद के साथ हम देखऽ हलिअइ  हम ओकरा साथ अकसर बातचीत करऽ हलिअइ
आउ विरले हमरा ओतना दयालु सहृदय जीव से अपन जिनगी में भेंट होल ह  हियाँ
ओकरा एगो अति गंभीर अपराध लगी लावल गेले हल  स्तारोदूब्ये के प्राचीन
आस्था वला में से लोग के धर्मपरिवर्तन करावल जाय लगलइ  सरकार ओकन्हीं के
अत्यधिक प्रोत्साहन दे हलइ आउ दोसरा असहमत (भिन्नमतावलंबी) लोग के भी
धर्मपरिवर्तन में पूरा जोर लगावे लगलइ  ई वृद्ध दोसरउको #### के साथ-साथ अपन विश्वास पर अड़ल रहे के निर्णय कइलकइ जइसन कि
ऊ अभिव्यक्त करऽ हलइ  सहधर्मी #### गिरजाघर के निर्माण चालू
कइल गेलइ जेकरा ओकन्हीं आग लगा देलकइ  दुष्प्रेरक (उसकावे वला) लोग में
से एक के रूप में ई वृद्ध के कठोर सश्रम कारावास के दंड के निर्णय के साथ
ओकरा हियाँ भेजल गेलइ  ऊ एगो संपन्न व्यापारी हलइ घर पर घरवली आउ
बाल-बच्चा के छोड़ देलकइ लेकिन ऊ दृढ़संकल्प होके निर्वासन लगी रवाना होलइ
काहेकि आँख मूनके एकरा विश्वास खातिर कष्ट भोगे के बात मानऽ हलइ  कुछ
समय तक ओकरा साथ रह लेला के बाद स्वाभाविक रूप से अपने आप से प्रश्न करतहो
हल - अइसन नम्र बुतरू नियन सीधा-सादा अदमी विद्रोही कइसे हो सकऽ हलइ  हम
कइएक तुरी ओकरा साथ विश्वास (धर्म) के बारे बातचीत कइलिअइ  ऊ अपन दृढ़
विश्वास से बिलकुल नयँ डिगलइ लेकिन ओकर आपत्ति चाहे असहमति में कभियो कोय
क्रोध कोय घृणा नयँ झलकऽ हलइ  आउ तइयो ऊ एगो गिरजाघर के बरबाद कइलके हल
आउ ई बात के अस्वीकार नयँ करऽ हलइ  लगऽ हलइ कि अपन दृढ़ धारणा के अनुसार
अपन क्रियाकलाप आउ ओकरा लगी कष्ट भुगते के एगो गौरव के बात समझलके होत 
लेकिन हम केतनो नगीच से ओकरा काहे नयँ देखलिअइ केतनो ओकर अध्ययन काहे नयँ
कइलिअइ तइयो कभियो कइसनो अहंकार चाहे गर्व ओकरा में नयँ देखलिअइ  हमन्हीं
के जेल में आउ दोसरो प्राचीन आस्तिक #### #### हलइ अधिकतर साइबेरिया
के  ई हलइ बहुत अधिक विकसित (शिक्षित) लोग चलाँक कृषक लोग विस्मयकारी
किताबी ज्ञान वला आउ शब्दवादी (वितण्डी निरर्थक दलील करे वला) आउ अपने
तरह से बड़गो तर्क-वितर्क करे वला घमंडी अहंकारी धूर्त्त आउ हद दर्जा के
असहनशील लोग  ई वृद्ध बिलकुल दोसरा तरह के अदमी हलइ  ओकन्हीं में शायद
सबसे अधिक शिक्षित ऊ कोय तरह के तर्क से कतराऽ हलइ  ऊ उच्च श्रेणी के
अभिव्यक्तिशील #### मनोवृत्ति के हलइ  ऊ खुशमिजाज हलइ अकसर
हँस्सऽ हलइ - दोसर अभियुक्त नियन रूक्ष आउ सनकी हँसी में नयँ बल्कि स्पष्ट
आउ सादगी वला हँसी जेकरा में बहुत कुछ बाल-सुलभ सादगी रहऽ हलइ आउ कइसूँ
ओकर बाल के सफेदी से मेल खा हलइ  हो सकऽ हइ कि हमरा गलतफहमी रहइ लेकिन
हमरा लगऽ हइ कि हँसी के आधार पर एगो व्यक्ति के जानल जा सकऽ हइ आउ अगर
तोहरा पहिलहीं मोलकात में बिलकुल अनजान लोग में से केकरो हँसी निम्मन लगऽ
हको त विश्वास के साथ कह सकऽ हकहो कि ई अदमी निम्मन हकइ  पूरे जेल में ई
वृद्ध के प्रति सब कोय आदर के दृष्टि से देखऽ हलइ लेकिन ई बात के ओकरा कोय
अभिमान नयँ हलइ  कैदी लोग ओकरा बाबा (दादा) कहऽ हलइ आउ ओकर दिल कभियो
नयँ दुखावऽ हलइ  हम आंशिक रूप से समझ गेलिअइ कि अपन सहधर्मी #### पर ओकर कइसन प्रभाव हो सकऽ हलइ  लेकिन ओकर स्पष्ट साहस
के बावजूद जेकरा से ऊ दंड सहन कर ले हलइ ओकर दिल में गहरा असाध्य विषाद
छिप्पल हलइ जेकरा ऊ सब्भे से छिपावे के प्रयास करऽ हलइ  हमन्हीं दुन्नु
एक्के बैरक में रहऽ हलिअइ  एक रोज रात में दू आउ तीन बजे के बीच हमर नीन
खुल गेलइ आउ हमरा ओकर शांत आउ नियंत्रित रुदन सुनाय देलकइ  वृद्ध स्टोव पर
बइठल हलइ (ओहे स्टोव पर जेकरा पर ऊ कैदी रतिया के बाइबिल के पाठ करके
प्रार्थना करते रहऽ हलइ जे मेजर के जान से मार देवे लगी चहलके हल) आउ अपन
हस्तलिखित पुस्तक से प्रार्थना कर रहले हल  ऊ कन रहले हल आउ हम सुन रहलिए
हल कि ऊ कइसे बीच-बीच में बोल रहले हल - हे भगमान हमर त्याग नयँ करिहऽ 
हे भगमान हमरा शक्ति द  हमर बुतरू सब छोटगर-छोटगर हके हमर बुतरुअन
प्यारा हके हमन्हीं के कभी एक दोसरा के देखे के अवसर मिल्लत  हम बता नयँ
सकऽ हिअइ कि हमरा केतना दुख होलइ एहे वृद्ध के धीरे-धीरे लगभग सब्भे कैदी
अपन-अपन पइसा सुरक्षित रक्खे लगी सौंपे लगलइ  जेल में लगभग सब्भे चोर हलइ
लेकिन अचानक सब कोय कोय कारणवश विश्वास करे लगलइ कि ई वृद्ध व्यक्ति
कइसूँ चोरी नयँ कर सकऽ हइ  लोग जानऽ हलइ कि ऊ कहीं तो ओकरा सौंपल पइसा के
छिपावऽ हइ लेकिन अइसन गुप्त जगह में कि केकरो ओकरा खोजना संभव नयँ हलइ 
बाद में हमरा आउ कुछ पोलिस्तानी के ऊ अपन राज बता देलकइ  छरदेवाली के एगो
खंभा में एगो गाँठ हलइ जे उपरे-उपरे देखे में अइसन लगऽ हलइ कि ई लकड़ी के
कुंदा में कसके फिट कइल हइ  लेकिन एकरा निकासल जा सकऽ हलइ आउ लकड़ी में
एगो बड़गो छेद मालूम पड़ऽ हलइ  हुएँ बाबा पइसा छिपा दे हला आउ बाद में फेर
से गाँठ लगा दे हला अइसन तरह से कि कोय भी कभियो कुच्छो खोज नयँ सकऽ हलइ 
लेकिन हम अपन कहानी से अलगे बात कइलिअइ  हम ई बात पे आके रुक गेलिए हल -
कि काहे कैदी के जेभी में पइसा नयँ ठहर पावऽ हलइ  लेकिन ओकरा संजोगके
रक्खे के अलावे जेल में एतना उदासी (बोरियत) हलइ कैदी तो अपन स्वभाव के
अनुसार स्वतंत्रता के एतना हद तक पिपासु आउ आखिर अपन सामाजिक स्थिति के
अनुसार एतना लपरवाह आउ उच्छृंखल होवऽ हइ कि शोरगुल आउ संगीत के साथ ओकरा
स्वाभाविक रूप से अचानक सब कुछ के प्रदर्शन करे लगी अपन सब कमाई के
उड़ाके रंगरेली मनावे लगी ऊ आकृष्ट हो जा हइ ताकि बल्कि एक्को मिनट लगी
काहे नयँ होवे ऊ अप्पन उदासी के भूल जाय  एहो देखके अचरज होवऽ हलइ कि
ओकन्हीं में से कुछ लोग अपन कन्हा बिन सीधा कइले काम करइ कभी-कभी कइएक
महिन्ना तक खाली ई लगी कि एक दिन में सब्भे कमाई उड़ा देय बिलकुल एक-एक
पाई तक आउ बाद में फेर से नयका रंगरेली तक कइएक महिन्ना खून-पसेना एक
करके कठोर परिश्रम करइ  ओकन्हीं में से कइएक लोग नयका पोशाक खरीदे लगी
पसीन करऽ हलइ आउ निस्संदेह विशेष फैंसी वला - कुछ अनौपचारिक (अर्थात् जेल
में देल गेल सरकारी वरदी से भिन्न) करिया पतलून ज़िप लगल रूसी कोट
साइबेरियाई वास्कट  सूती कमीज आउ तामा के बकसुआ #### लगल चमोटी भी
बहुत प्रचलन में हलइ  उत्सव (छुट्टी) के बखत कैदी लोग निम्मन-निम्मन पोशाक
पेन्हऽ हलइ आउ सज्जल-धज्जल आवश्यक रूप से सब्भे बैरक से होके गुजरते जा
हलइ खुद के दुनिया भर के देखावे लगी  निम्मन से पोशाक पेन्हले खुशी मनइते
बचकाना हद तक पहुँच जा हलइ आउ अधिकतर कैदी बिलकुल बुतरू बन जा हलइ  ई सच
हइ कि ई सब्भे निम्मन चीज कइसूँ अचानक एकर मालिक के हियाँ से गायब हो जा
हलइ कभी-कभी ओहे साँझ के गिरवी रखा जा हलइ आउ औने-पौने दाम में बिक जा हलइ
 लेकिन रंगरेली धीरे-धीरे विकसित होवऽ हलइ  एकरा साधारणतः या तो कोय
उत्सव (छुट्टी) के दिन लगी चाहे रंगरेली मनावे वला के जन्म दिन (नामकरण
दिन) लगी स्थगित कर देल जा हलइ  नामकरण दिन वला कैदी सुबहे उठके प्रतिमा
के सामने मोमबत्ती जलाके रक्खऽ हलइ आउ प्रार्थना करऽ हलइ बाद में ऊ पोशाक
में सज-धज जा हलइ आउ अपना लगी दुपहर के खाना के औडर दे हलइ  बीफ़ मछली
खरदल जा हलइ साइबेरियाई पिलमेनी [३] बनावल जा हलइ ऊ बैल नियन खा हलइ
लगभग हमेशे अकेल्ले विरले अपन साथी सब के साथ-साथ खाय लगी आमंत्रित करऽ
हलइ  बाद में दारू आवऽ हलइ - अपन नामकरण दिन मनावे वला कैदी पीके नशा में
धुत्त हो जा हलइ आउ आवश्यक रूप से बैरक सब में चहलकदमी करऽ हलइ टगते-टुगते
आउ ठोकर खइते सबके देखइते कि ऊ पीयल हकइ कि ऊ मौज उड़ा रहले ह आउ ओहे
से सामान्य रूप से आदर के पात्र हलइ  सगरो रूस में पीयल अदमी के प्रति एक
प्रकार के सहानुभूति दर्शावल जा हइ जेलवा में तो पीयल के आदर के दृष्टि से
भी देखल जा हलइ  जेल में रंगरेली के अपन प्रकार के #### हलइ  रंगरेली के दौरान जोश में आके कैदी आवश्यक रूप से
किराया पर संगीत के प्रबंध करऽ हलइ  जेल में एगो ठिगना पोलिस्तानी हलइ
एगो भगोड़ा सैनिक बहुत्ते कमीना लेकिन वायलिन वादक आउ अपन साथ एगो
वाद्ययंत्र रखले – जे ओकर एकमात्र संपत्ति हलइ  ऊ कोय पेशेवर नयँ हलइ आउ
ओकरा पास एहे एगो काम रहऽ हलइ कि रंगरेली मनावे वला लगी मनोरंजक नृत्य करइ
 ओकर ड्यूटी ई होवऽ हलइ कि ओकरा अपन पीयल मालिक के पीछू-पीछू एक बैरक से
दोसरा बैरक जाय पड़ऽ हलइ आउ अपन पूरा जोर लगाके वायलिन के तार छेड़े पड़ऽ हलइ
 अकसर ओकर चेहरा पर बोरियत आउ उदासी दृष्टिगोचर होवऽ हलइ  लेकिन बजाव
पइसा लेलहीं ह न  चिल्लाहट ओकरा फेर से तार छेड़े पर लचार कर दे हलइ 
रंगरेली मनावे लगी शुरू करते बखत कैदी के पक्का विश्वास रहऽ हलइ कि अगर ऊ
कुछ जादहीं चढ़ा लेतइ त ओकर पक्का ध्यान रक्खल जइतइ समय पर ओकरा सुता देवल
जइतइ आउ हमेशे कइसूँ छिपा देल जइतइ अगर कहीं कोय अधिकारी आ टपकतइ आउ ई सब
कुछ बिलकुल निःस्वार्थ भाव से होतइ  अपना तरफ से सर्जेंट आउ अपंग
पूर्वसैनिक भी जे जेल में अनुशासन बरकरार रक्खे लगी रहऽ हलइ बिलकुल चैन
से रह सकऽ हलइ - नशा में धुत्त कैदी कइसनो उपद्रव नयँ कर सकऽ हलइ  पूरा
बैरक ओकरा पर ध्यान दे हलइ आउ अगर ऊ कहीं शोरगुल करे लगते हल विद्रोह पर
उतर जइते हल - त ओकरा तुरतम्मे नियंत्रित कर लेल जइते हल सीधे
बान्हियो-छान्ह लेल जइते हल  आउ ओहे से जेल के निचला अधिकारी मद्यपान के
अँगुरियन के बीच से देखऽ हलइ (अर्थात् उपेक्षा कर दे हलइ) आउ एकरा नोटिस
करे लगी नयँ चाहऽ हलइ  ओकन्हीं के अच्छा से मालूम हलइ कि अगर दारू पीए के
अनुमति नयँ देल जाय त एकरा से मामला आउ बत्तर होतइ  लेकिन दारू आखिर मिल
कइसे जा हलइ  जेल में दारू तथाकथित कलाली के नौकर #### से खरदल जा
हलइ  अइसनकन कइएगो हलइ आउ अपन धंधा लगातार आउ सफलतापूर्वक करते रहऽ हलइ
ई बात के बावजूद कि पीए वला आउ रंगरेली मनावे वला साधारणतः कमती लोग हलइ
काहेकि रंगरेली मनावे में पइसा लगऽ हलइ आउ कैदी लोग के पइसा बड़ी कठिनाई से
मिल्लऽ हलइ  ई धंधा शुरू होवऽ हलइ चलावल जा हलइ आउ पूरा कइल जा हलइ एगो
काफी मौलिक तरीका से  कोय कैदी के मान लेल जाय कि कोय खास पेशा मालूम
नयँ हइ आउ एकरा लगी कोशिश भी करे लगी नयँ चाहऽ हइ (अइसन लोग हलइ) लेकिन
पइसा बनावे लगी चाहऽ हइ आउ ई मामले में उताहुल हइ जल्दीए से धनगर होवे लगी
चाहऽ हइ  ओकरा पास धंधा शुरू करे लगी थोड़े सनी पइसा हइ आउ ऊ दारू के धंधा
करे के फैसला कर ले हइ - ई कारोबार करना जरी साहस के काम हइ जेकरा में
बड़गो जोखिम हइ  एकरा चलते ओकरा रीढ़ देके चुकावे पड़ सकऽ हइ (अर्थात् ओकरा
पीठ पर कोड़ा के मार सहे पड़ सकऽ हइ) आउ ओकर धंधा के साथ-साथ पूरा जामा-पूँजी
खतम हो जा सकऽ हइ  लेकिन तइयो कलाली के नौकर ई काम में आगू बढ़ऽ हइ 
शुरुआत में ओकरा पास पइसा थोड़े सनी हइ आउ ओहे से पहिले तुरी ऊ खुद्दे दारू
जेल में ले जा हइ आउ जाहिर हइ ऊ एकरा नफा के साथ बेच दे हइ  ऊ अइसन काम
दोसरा आउ तेसरा तुरी दोहरावऽ हइ आउ अधिकारीवर्ग से नयँ पाला पड़ऽ हइ त
तेजी से अपन स्टॉक के दारू बेच दे हइ आउ तभिए असली धंधा व्यापक पैमाना पर
चालू होवऽ हइ - ऊ ठेकेदार पूँजीपति बन जा हइ ओकरा पास एजेंट आउ सहायक
होवऽ हइ जोखिम बहुत्ते कम होवऽ हइ आउ जादे से जादे पइसा बनइते जा हइ  जे
कुछ खतरा रहऽ हइ त ओकर सहायक सब के  जेल में हमेशे अइसन बहुत्ते लोग रहऽ
हइ जे अपन सब कुछ ताश के जुआ में रंगरेली में अपन अंतिम कोपेक तक बरबाद
कर चुकले ह बिन पेशा के लोग दयनीय आउ चिथड़ा हालत में लेकिन साहस आउ
दृढ़संकल्पता जइसन गुण से बहुत हद तक संपन्न  अइसन अदमी के पूँजी के रूप
में खाली एकमात्र ओकर पीठ (रीढ़) रहऽ हइ ई कोय चीज लगी काम दे सकऽ हइ आउ
एहे तो रंगरेली मनावे वला के आखिरी पूँजी रह जा हइ आउ एकरे आश्रय लेवे के
फैसला करऽ हइ  ऊ ठेकेदार बिजुन जा हइ आउ ओकरा जेल में दारू के #### लगी अपन सेवा के प्रस्ताव रक्खऽ हइ धनगर मद्यविक्रेता के पास
कइएक अदमी काम करे वला एजंट रहऽ हइ  जेल के बाहर कहीं तो अइसन अदमी रहऽ हइ
- सैनिक दोकनदार कभी-कभी कोय लौंडिया या रंडी भी - जे ठेकेदार के पइसा से
आउ कुछ विशेष कमीशन पर अपेक्षाकृत बहुत जादहीं पर कलाली में दारू खरदऽ हइ
आउ ओकरा कहीं एकांत जगह में छिपा दे हइ जाहाँ परी कैदी लोग काम पर जा हइ
लगभग हमेशे मुहय्या करावे वला (सप्लायर) सबसे पहिले वोदका (दारू) के
गुणवत्ता के खुद्दे पीके जाँच कर ले हइ आउ निष्ठुरतापूर्वक पीयल हिस्सा
एतना पानी मिला दे हइ लेय चाहे नयँ लेय लेकिन कैदी (गुणवत्ता के मामले
में) बहुत जादे वाद-विवाद नयँ करऽ हइ - एहो गनीमत हके कि हमर पइसा चोरी
नयँ गेल आउ हमरा वोदका मिल गेल बल्कि कइसनो रहे तइयो ई वोदका तो हके 
वोदका के एहे सप्लायर से मिल्ले लगी आवऽ हइ जेल के ठेकेदार से पहिलहीं से
ओकरा सूचित कइल आउ ओकरा भिर भेजल वोदका के तस्कर बैल के अँतड़ी के साथ लेले
 ई अँतड़ी के पहिले धो लेल जा हइ फेर एकरा में पानी भर देल जा हइ आउ ई
तरह से प्रारंभिक आर्द्रता आउ तन्यता #### #### #### #### बन्नल रहऽ हइ ताकि समय के साथ वोदका रक्खे में सुविधाजनक होवइ
 ई अँतड़ी में वोदका भरके कैदी एकरा खुद के चारो तरफ लपेट ले हइ यथासंभव
अपन शरीर के सबसे गुप्त जगह में  जाहिर हइ एकरा में एगो तस्कर #### संपूर्ण निपुणता संपूर्ण चौर्य धूर्तता प्रकट होवऽ हइ  ओकर
मान-प्रतिष्ठा पर आंशिक रूप से आघात पहुँचऽ हइ ओकरा अपन चलाकी से
मार्गरक्षी #### आउ संतरी (गार्ड) दुन्नु के मात देवे पड़ऽ हइ  ऊ
ओकन्हीं के धोखा दे हइ - एगो शातिर चोर के सामने मार्गरक्षी जे कभी-कभी
कोय खाली रंगरूट होवऽ हइ हमेशे धोखा में आ जा हइ  जाहिर हइ मार्गरक्षी
के पहिलहीं से अध्ययन कर लेल जा हइ एकरा अलावे काम के समय आउ जगह पर भी
विचार कर लेल जा हइ  कैदी मसलन स्टोव मिस्त्री स्टोव के उपरे चढ़ऽ हइ -
केऽ देखतइ कि ऊ हुआँ की करऽ हइ  ओकरा पीछू मार्गरक्षी तो चढ़तइ नयँ  जेल
में पहुँचे बखत ऊ अपन हाथ में पइसा लेले रहऽ हइ - चानी के पनरह चाहे बीस
कोपेक कि शायद कभी जरूरत पड़ जाय आउ गेट पर लैंस-कार्पोरल #### इंतजार करऽ हइ  काम पर से लौटे वला हरेक कैदी के ड्यूटी पर रहे वला
कार्पोरल चारो बगली टो-टाके जाँच करऽ हइ आउ तभिए ओकरा लगी जेल के दरवाजा
खोलऽ हइ  दारू के तस्करी करे वला साधारणतः ई आशा करऽ हइ कि ओकर देह के
कुछ हिस्सा में बहुत जादे कड़ाई से टटोलके जाँचे में कार्पोरल के शरम लगतइ 
लेकिन कभी-कभी चलाँक कार्पोरल के हाथ अइसनो जगह में पहुँच जा हइ आउ टटोलके
दारू के पता कर ले हइ तब एक्के आखिरी उपाय रह जा हइ - तस्कर चुपचाप आउ
मार्गरक्षी के दृष्टि से बचके गुप्त रूप से छिपाके रक्खल सिक्का कार्पोरल
के हाथ में घुसा दे हइ  कभी-कभी अइसन होवऽ हइ कि अइसन चलबाजी के चलते ऊ
सफलतापूर्वक जेल में वोदका के साथ पहुँच जा हइ  लेकिन कभी-कभी चलबाजी सफल
नयँ होवऽ हइ आउ तब ओकरा अपन अंतिम पूँजी से हिसाब चुकता करे पड़ऽ हइ मतलब
पीठ से  मेजर के रिपोर्ट कइल जा हइ ई पूँजी के कोड़ा से मारल जा हइ आउ
निर्दयतापूर्वक मारल जा हइ दारू जब्त करके राजकोष में डाल देल जा हइ आउ
तस्कर सब कुछ अपने ऊपर ले ले हइ ठेकेदार के साथ बिन विश्वासघात कइले
लेकिन ई बात नोट कइल जाय कि अइसन ई कारण से नयँ कि प्राधिकारी के रिपोर्ट
करे से कतराऽ हलइ बल्कि बस ई कारण से कि रिपोर्ट करे से ओकरा कोय फयदा
नयँ होवऽ हलइ - ओकरा तो खैर कइसूँ कोड़ा पड़वे करते हल ओकरा बस एतने तसल्ली
होते हल कि दुन्नु के कोड़ा खाय पड़लइ  लेकिन ठेकेदार के ओकरा फेर जरूरत
पड़तइ हलाँकि रिवाज आउ पहिलौका करार के मोताबिक कोड़ा के मार खाल तस्कर के
ठेकेदार से एक्को कोपेक नयँ मिल्लऽ हइ जाहाँ तक साधारणतः रिपोर्ट करे के
संबंध हइ त ई साधारणतः फलऽ-फुल्लऽ हइ  जेल में सूचक #### के
जरिक्को सनी अपमान नयँ सहे पड़ऽ हइ ओकरा पर क्रोध करना भी कल्पनातीत हइ 
ओकरा से लोग कतराऽ हइ नयँ ओकरा साथ दोस्ती गाँठल जा हइ ई तरह कि अगर जेल
में सूचना देवे के पूरा कमीनापन के साबित करे लगबहो तो तोहर बात के कोय
बिलकुल नयँ समझतो  कुलीन घराना के ऊ कैदी लंपट आउ नीच जेकरा से सब तरह
के संबंध विच्छेद कर चुकलिए हल मेजर के अर्दली फ़ेदका के साथ दोस्त जइसन
बर्ताव करऽ हलइ आउ ओकरा लगी गुप्तचर के काम करऽ हलइ आउ ऊ कैदी लोग के
बारे सुन्नल सब कुछ मेजर के बता दे हलइ  हमन्हीं बीच सब कोय ओकरा जानऽ
हलइ आउ कोय भी कभियो ई हरामजादा के दंडित करे के चाहे बुरा-भला सुनावे के
बारे नयँ सोचऽ हलइ  लेकिन हम विषय से भटक गेलिअइ  जाहिर हइ कि अइसन होवऽ
हइ कि दारू सफलतापूर्वक पहुँच जा हइ तब ठेकेदार लावल अँतड़ी के ले ले हइ
ओकरा लगी पइसा चुकाके आउ हिसाब जोड़े लगऽ हइ  हिसाब कइला के बाद मालूम पड़ऽ
हइ कि ई धंधा ओकरा लगी बहुत महँगा पड़ गेले ह ओहे से बड़गो मुनाफा लगी ऊ
फेर से लगभग पचास प्रतिशत पानी मिलाके पतला कर दे हइ आउ ई तरह तैयार होके
खरीदार के इंतजार करे लगऽ हइ  पहिलौके छुट्टी के दिन आउ कभी-कभी काम के
दिन खरीदार पहुँच जा हइ - ई कैदी होवऽ हइ जे कइएक महिन्ना तक काम कइले
रहऽ हइ कोल्हू के बैल नियन आउ कुछ कोपेक जामा कर चुकले ह ताकि पहिलहीं
से निश्चित कइल एक दिन एकरा पूरा पी-पाके फूँक देइ  ई दिन पहुँचे के बहुत
पहिलहीं एकरा बेचारा श्रमिक सुत्तल में सपना में देखऽ हलइ आउ काम के समय
मनोहर दिवास्वप्न के रूप में आउ जेल के जिनगी के बोरियत भरल कार्य के
दौरान एकर आकर्षण ओकर जोश बनइले रहलइ  आखिरकार पूरब में उज्ज्वल दिन के
भोर होवऽ हइ पइसा के बचत हो जा हइ बिन जब्त होल बिन चोरी होल आउ ऊ ओकरा
लेके दारूविक्रेता के पास आवऽ हइ  ऊ ओकरा पहिले तुरी दारू दे हइ यथासंभव
निछक्का मतलब कुल्लम दू तुरी पानी मिलाके पतला कइल लेकिन पी लेला के बाद
खाली हो चुकल बोतल में नाप के मोताबिक फेर से तुरतम्मे पानी मिला देवल जा
हइ  एक गिलास दारू के कीमत कलाली में कीमत के तुलना में पाँच-छो गुना
होवऽ हइ  कल्पना कइल जा सकऽ हइ कि अइसन केतना गिलास दारू पीयल जाय आउ
एकरा पर केतना पइसा चुकावल जाय कि नशा में अदमी धुत्त हो जाय  लेकिन पीए
के आदत छूट गेला से आउ पहिले से परहेज के चलते कैदी काफी जल्दी धुत्त हो
जा हइ आउ आम तौर पर तब तक पीते रहऽ हइ जब तक कि ऊ अपन सब पइसा फूँक नयँ दे
हइ  तब सब नयका पोशाक के बारी आवऽ हइ - दारूविक्रेता एगो सूदखोरो होवऽ हइ
 सबसे पहिले ओकरा हीं नयका-नयका प्राप्त कइल व्यक्तिगत वस्तु सब पहुँचऽ
हइ बाद में पुरनकन समान आउ आखिरकार (जेल में देल गेल) सरकारी समान भी 
जब पी-पाके अपन अंतिम चिथड़ा तक फूँक दे हइ तब नशा में धुत्त कैदी सुत्ते
लगी पड़ जा हइ आउ दोसरा दिन सिर में अनिवार्य पीड़ा के साथ जगला पर व्यर्थ
में दारूविक्रेता से अपन खुमार दूर करे लगी बल्कि एक्को घूँट दारू खातिर
विनती करऽ हइ  दुखी होके ऊ अपन दुर्भाग्य के सहन करऽ हइ आउ ओहे दिन फेर
से काम पर लग जा हइ आउ फेर से कइएक महिन्ना काम करते रहऽ हइ अपन कन्हा
बिन सीधा कइले खुशी के रंगरेली के दिन के बारे सपनइते जे अपुनर्लभ्य रूप
से हमेशे लगी गायब हो गेलइ आउ धीरे-धीरे हिम्मत बान्हे आउ ओइसने दिन के
इंतजार करे लगी शुरू करके जे अभियो बहुत दूर हइ लेकिन जे तइयो कभी तो अपन
बारी में अइवे करतइ  जाहाँ तक दारूविक्रेता के संबंध हइ त आखिरकार बड़गो
रकम के धंधा कर लेला के बाद कुछ दस-दस रूबल के (अर्थात् बीस-तीस रूबल के)
ऊ अंतिम तुरी दारू तैयार करऽ हइ आउ अब एकरा में पानी मिलाके पतला नयँ करऽ
हइ काहेकि ई अपने लगी रक्खऽ हइ काफी धंधा हो गेलइ - अब टैम हइ खुद
रंगरेली मनावे के  चालू होवऽ हइ - रंगरेली पीना खाना संगीत  साधन बहुत
हइ जेल के नजदीकी निम्न स्तर के अधिकारी सबके भी खोसामद कर लेल जा हइ 
रंगरेली कभी-कभी कइएक दिन तक चल्लऽ हइ  जाहिर हइ तैयार कइल दारू जल्दीए
पी-पाके खतम कर देल जा हइ तब रंगरेली मनावे वला दोसरा-दोसरा दारूविक्रेता
के पास जा हइ जेकन्हीं पहिलहीं से ओकर इंतजार करऽ हइ आउ तब तक पीयऽ हइ
जब तक कि सब्भे पइसा आखिरी कोपेक तक पीके फूँक नयँ दे हइ  कैदी लोग
रंगरेली मनावे वला पर केतनहूँ रखवाली करते जा हइ तइयो कभी-कभी ऊ उच्च
अधिकारी के नजर में आइए जा हइ मेजर के चाहे ड्यूटी पर के अधिकारी के (नजर
में)  ओकरा कोर-द-गार्द #### #### #### गार्ड-हाउस) ले जाल जा हइ ओकर
पूँजी जब्त कर लेल जा हइ अगर ओकरा हीं पावल जा हइ आउ अंतिम में ओकरा कोड़ा
से पिट्टल जा हइ  अपन देह झार-झूरके ऊ वापिस जेल आ जा हइ आउ कुछ दिन के
बाद फेर से दारूविक्रेता के धंधा शुरू कर दे हइ कुछ रंगरेली मनावे वला
जाहिर हइ धनगर लोग में से नारी जाति के बारे भी सपनाऽ हइ  बड़गो रकम के बल
पर ओकन्हीं कभी-कभी चोरी-चुपके घूस के बल पे खरीदल मार्गरक्षी के साथ
लेके कोय एकांत जगह में काम के स्थान के बदले किला से कहीं बाहर उपनगरीय
क्षेत्र में घुस जा हइ  हुआँ कोय सूनसान घर में शहर के कहीं दूर-दराज
कोना में बड़गो पैमाना पे मौज-मस्ती होवऽ हइ आउ वास्तव में एगो बड़गो रकम के
अपव्यय कइल जा हइ  पइसा खातिर कैदी से भी घृणा नयँ कइल जा हइ मार्गरक्षी
के भी कइसूँ पहिलहीं से चुन लेल जा हइ जेकरा सब बात के जनकारी रहऽ हइ 
साधारणतः अइसन मार्गरक्षी खुद्दे जेल के भावी प्रत्याशी (उम्मीदवार) होवऽ
हइ  तइयो पइसा के बल पर कुच्छो कइल जा सकऽ हइ आउ अइसन अभियान लगभग हमेशे
एगो रहस्य बन्नल रहऽ हइ  ई बात आउ कहल जा सकऽ हइ कि अइसन अभियान बहुत
विरले होवऽ हइ एकरा लगी बहुत पइसा के जरूरत होवऽ हइ आउ नारी जाति के
प्रेमी दोसर-दोसर तरीका अपनावऽ हइ जे खतरा से बिलकुल बाहर होवइ जेल में
रहे के शुरुआते में एगो नौजवान कैदी जे अत्यधिक सुंदर छोकरा हलइ हमर मन
में विशेष उत्सुकता जागृत कइलकइ  ओकर नाम सिरोत्किन हलइ  कइएक मामले में
ऊ एगो काफी रहस्यमय जीव हलइ  सबसे प्रथम तो ओकर बहुत सुंदर चेहरा हमरा
अचंभित कर देलकइ ऊ तेइस बरिस से जादे के नयँ हलइ  ऊ जेल के विशेष विभाग
में हलइ अर्थात् बिन अवधि वला में (यानी आजीवन कैदी) ओहे से ओकरा सबसे
भयानक मिलिट्री अपराधी में से एक मानल जा हलइ  ऊ शांत आउ नम्र हलइ बहुत
कम बोलऽ हलइ आउ विरले हँस्सऽ हलइ  ओकर आँख नीला हलइ नाक-नक्शा ठीक-ठाक
चेहरा साफ आउ नाजुक केश चमकीला सुनहरा  ओकर आधा मूँड़ल सिर भी ओकरा बहुत
कम कुरूप कइलके हल - एतना सुंदर ऊ छोकरा हलइ  ओकरा खुद के कोय व्यवसाय नयँ
हलइ लेकिन थोड़हीं-थोड़हीं सही लेकिन अकसर ओकरा पास पइसा कइसूँ उपलब्ध हो
जा हलइ  देखे में तो ऊ आलसी हलइ मैले-कुचैले पेन्हले बुल्लऽ हलइ 
वस्तुतः कोय दोसरा अदमी ओकरा निम्मन कपड़ा पेन्हा देइ कभी-कभी लाल कमीज भी
त सिरोत्किन स्पष्ट रूप से नयका बस्तर में खुश देखाय देइ - बैरक सब में
घुम्मइ आउ खुद के देखावइ  ऊ दारू नयँ पीयऽ हलइ ताश के जुआ नयँ खेलऽ हलइ
लगभग केकरो से लड़ाय-झगड़ा नयँ करऽ हलइ  ऊ बैरक के पीछू घूमते रहऽ हलइ - हाथ
जेभी में शांत विचारमग्न  ऊ कउची बारे सोचते रहऽ हलइ कल्पनो करना
मोसकिल हलइ  कभी ओकरा उत्सुकता से हँकइबहो कुच्छो बारे पुछबहो त ऊ तुरते
जवाब देतो आउ कइसूँ आदरपूर्वक भी कैदी नियन नयँ बल्कि हमेशे संक्षेप में
बिन बकबक कइले तोहरा तरफ एगो दस बरिस के बुतरू नियन एकटक देखतो  जब ओकरा
पइसा मिल जाय - त ऊ अपना लगी कुच्छो जरूरी चीज नयँ खरदइ अपन कोट मरम्मत
करे लगी नयँ देइ नयका बूट नयँ खरदइ बल्कि कलाच खरदइ केक खरदइ आउ अइसे
खाय मानूँ ऊ सात साल के बुतरू होवइ  ए सिरोत्किन  ओकरा कैदी लोग
बोलइ तूँ तो कज़ान के सिरोता लगऽ हीं  [४] जब ओकर काम के समय नयँ होवऽ
हलइ त ऊ साधारणतः दोसर-दोसर बैरक में अइसीं घूमते-फिरते रहऽ हलइ सब कोय
अपन खुद के काम में व्यस्त रहऽ हलइ खाली ओकरे कुच्छो करे लगी नयँ रहऽ हलइ
 ओकरा लोग कुछ कहइ लगभग हमेशे मजाक में (ओकरा पर आउ ओकर सथीवन पर अकसर
लोग मजाक उड़इते रहऽ हलइ) - त ऊ एक्को शब्द बिन बोलले मुड़ जाय आउ दोसर बैरक
में चल जाय आउ कभी-कभी अगर लोग बहुत जादे मजाक करइ त ओकर चेहरा लाल हो
जाय  हम अकसर सोचऽ हलिअइ - ई शांत सीधा-सादा जीव जेल में कइसे पहुँच गेलइ
 एक तुरी हम अस्पताल के कैदी वार्ड में पड़ल हलिअइ  सिरोत्किन भी बेमार
हलइ आउ हमर बगले में पड़ल हलइ कइसूँ साँझ के हमन्हीं दुन्नु में बात होवे
लगलइ ऊ अप्रत्याशित रूप से सक्रिय हो उठलइ प्रसंगवश हमरा बतइलकइ कि
कइसे ऊ सेना में भरती होले हल कइसे ओकर मइया ओकरा विदा करते ओकरा लगी कनले
हल आउ ओकरा रंगरूट (नौसिखिया सिपाही) के रूप में केतना तकलीफ होले हल  ऊ
आगू बतइलकइ कि ऊ कइसहूँ रंगरूट के जिनगी बरदास नयँ कर पइलकइ - काहेकि हुआँ
सब कोय ओकरा पर क्रोधित आउ कठोर हलइ आउ कमांडर लोग ओकरा पर लगभग हमेशे
असंतुष्ट रहऽ हलइ त अंत कइसे होलउ  हम पुछलिअइ  तूँ हियाँ कइसे
अइलहीं  आउ ओकरो में ई विशेष विभाग में  आह तूँ सिरोत्किन सिरोत्किन
(अनाथ) हाँ हम जी अलिक्सांद्र पित्रोविच हम कुल्लम एक साल बटालियन में
रहलिअइ आउ हम हियाँ ई वजह से अइलिअइ कि हम अपन कंपनी कमांडर ग्रिगोरी
पित्रोविच के हत्या कर देलिअइ हम सुनलियो हल सिरोत्किन लेकिन हमरा
विश्वास नयँ होवऽ हउ  अच्छऽ तूँ केकरा मार सकऽ हलहीं अइसन हो गेलइ
अलिक्सांद्र पित्रोविच  हमरा जीना असह्य हो गेल हल लेकिन दोसर रंगरूट
सब कइसे रहऽ हइ  वास्तव में शुरू-शुरू में दिक्कत होवऽ हइ लेकिन बाद में
अभ्यस्त हो जइते जा हइ आउ देखऽ हीं कि आखिरकार उत्तम सैनिक बन जा हइ 
तोरा शायद मइया दुलार में बिगाड़ देलथुन तोरा अठारह बरिस तक केक आउ दूध
से पललथुन मइया तो हमरा सचमुच बहुत मानऽ हलइ जी  जब हम रंगरूट के रूप
में सेना में भरती होलिअइ ऊ हमर पीछू खाट पकड़ लेलकइ आउ सुन्ने में अइलइ
कि ऊ फेर उठ नयँ पइलइ  रंगरूट के ड्यूटी से आखिर हमर जिनगी बहुत कष्टमय
हो गेल  कमांडर हमरा पसीन नयँ करऽ हलइ आउ हमेशे सब बात पर हमरा सजा देइ -
आउ कउन बात लगी जी  हम सबके सामने आत्मसमर्पित कर दिअइ समय के पाबंद
रहिअइ दारू के हाथ नयँ लगइअइ हम केकरो हीं से कुछ उधार नयँ लिअइ आउ ई
अलिक्सांद्र पित्रोविच खराब मामला हो जा हइ अगर अदमी कुच्छो उधार लेवे
लगऽ हइ  सब्भे चारो बगली अइसन क्रूरहृदय हइ - केधरो कनहूँ के (रोवे के भी)
जग्गह नयँ  शायद कहीं एकांत कोना में जइबऽ आउ हुएँ कन लेबऽ  आउ अइकी हम
एक तुरी ड्यूटी पर हलिअइ  रात हो चुकले हल हमरा पहरेदारी पर रक्खल गेले
हल राइफल-स्टॉक बिजुन  तेज हावा - शरद् ऋतु हलइ आउ अन्हेरा अइसन कि
हमरा कुच्छो नयँ देखाय देय  आउ हमर जी मचलाय लगल बहुत बोर होवे लगलूँ 
राइफल के हम गोड़ भिर कइलिअइ संगीन #### अलगे कर देलिअइ आउ एकरा बगली
में रख देलिअइ दहिना बूट के उतार देलिअइ राइफल के नाल छाती पर रखलिअइ
एकरा टेक लेलिअइ आउ गोड़ के अँगूठा से घोड़ा दबा देलिअइ  देखऽ हिअइ –
मिसफ़ायर (गोली चललइ नयँ)  हम राइफल के चेक कइलिअइ रंजक #### के साफ
कइलिअइ नयका बारूद भरलिअइ चकमक #### के चिप्पी उड़ा देलिअइ आउ राइफल के
फेर से अपन छाती पर रखलिअइ  की होलइ जन्नऽ हथिन जी  बारूद तो चमकलइ
लेकिन फेरो गोली नयँ चललइ  सोचऽ हिअइ ई की हो रहल ह  हम बूट लेलिअइ आउ
पेन्ह लेलिअइ संगीन लगा देलिअइ चुपचाप एन्ने-ओन्ने चहलकदमी करे लगलिअइ 
तखनिएँ हम ई काम करे लगी तय कइलिअइ - चाहे कहीं जाय पड़े लेकिन खाली ई
रंगरूट के ड्यूटी से दूर  आध घंटा के बाद कमांडर आवऽ हइ मुख्य #### के निरीक्षण #### पर हलइ  सीधा हमरा भिर (अइलइ) - की
अइसीं पहरेदारी पर रहल जा हइ  हम राइफल हाथ में लेलिअइ आउ पूरा संगीन
नाल (बैरल) तक ओकरा में घुसा देलिअइ  चार हजार (विर्स्ता) चललिअइ आउ
हियाँ हिअइ विशेष विभाग में ऊ झूठ नयँ बोल रहले हल  आउ कइसन अपराध
लगी ओकरा विशेष विभाग में भेजल जइते हल  सामान्य अपराध लगी अपेक्षाकृत
बहुत हलका दंड देल जा हइ  लेकिन खाली एगो सिरोत्किन अपन सब्भे साथी के
बीच एतना सुंदर हलइ  जाहाँ तक दोसरा सब के संबंध हइ ओकरा नियन जे
हमन्हीं हीं कुल पनरह लोग हलइ त ओकन्हीं देखे में बहुत विचित्र लगऽ हलइ -
खाली दू-तीन लोग तइयो संतोषजनक हलइ बाकी तो सब्भे प्रलंबकर्ण #### मैला-कुचैला हलइ कुछ तो पक्कल केश वला हलइ  अगर परिस्थिति अनुकूल
होतइ त हम कभी ई सब दल के बारे विस्तार से वर्णन करबइ  सिरोत्किन के तो
अकसर गाज़िन के साथ पट्टऽ हलइ ओहे कैदी से जेकर चर्चा हम ई अध्याय के शुरू
में कइलिअइ ई वर्णन करके कि ऊ नीसा (नशा) में धुत्त होल भनसाघर में आ
धमकलइ आउ ई जेल के जिनगी के बारे हमर पहिलौका राय (विचार) के अस्तव्यस्त
कर देलकइ  ई गाज़िन एगो भयंकर जीव हलइ  सब कोय के दिमाग पर ओकर विचित्र आउ
कष्टदायक छाप #### पड़ऽ हलइ  हमरा हमेशे अइसन लगऽ हलइ कि कोय भी
ओकरा से जादे भयंकर राक्षस नयँ हो सकऽ हलइ  तोबोल्स्क में हम अपन क्रूर
कर्म से मशहूर डाकू कामेनेव के देखलिए हल बाद में सोकोलोव के देखलिए हल
एगो अइसन कैदी जेकर विरुद्ध मोकदमा चल रहले हल जे एगो भगोड़ा सैनिक आउ
भयंकर हत्यारा हलइ  लेकिन ओकन्हीं दुन्नु में से कोय हमर मस्तिष्क पर ओइसन
घृणास्पद छाप #### #### नयँ छोड़लक जेतना कि गाज़िन  हमरा
कभी-कभी लगइ कि हम अपन सामने एगो बड़गो दैत्याकार मकरा (मकड़ा) अदमी के
आकार के देख रहलूँ हँ  ऊ एगो तातार हलइ भयंकर रूप से बलवान जेल में के
सब कोय से अधिक मध्यम से अधिक उँचगर हर्क्यूलस के काठी वला आउ कुरूप
बेमेल रूप से बड़गर सिर वला कुबड़ा नियर चल्लऽ हलइ आउ भौं चढ़ाके देखऽ हलइ 
जेल में ओकरा बारे विचित्र-विचित्र अफवाह फैलल हलइ - लोग के मालूम हलइ कि
ऊ एगो सैनिक हलइ लेकिन कैदी लोग आपस में बोलऽ हलइ हमरा मालूम नयँ कि ई सच
हइ कि नयँ कि ऊ नेरचिन्स्क से भागके अइले हल ओकरा साइबेरिया एक तुरी नयँ
भेजल गेले हल एक तुरी के भगोड़ा नयँ हलइ नाम बदल ले हलइ आउ आखिरकार तो
पकड़ाके हमन्हीं के जेल में आ गेलइ विशेष विभाग में  ओकरा बारे एहो बोलते
जा हलइ कि पहिले ऊ छोटकुन्ना बुतरुअन के गला रेत देना पसीन करऽ हलइ खाली
एगो अपन मनोरंजन खातिर - बुतरुआ के कहीं कोय सुविधाजनक स्थान में ले जाय
शुरू-शुरू में ओकरा डेरावइ सतावइ आउ आतंकित होल आउ थरथरइते बेचारा #### छोटकुन्ना के शांति से धीरे-धीरे मनोरंजन के साथ गला रेत देइ 
ई सब कुछ शायद कैदी लोग के कल्पना हलइ जे दर्दनाक छाप के कारण हलइ जे
गाज़िन अपना बारे सब पर पैदा कइलके हल लेकिन ई सब कपोल-कल्पना ओकरा पर
जँच्चऽ हलइ आउ ओकर चेहरा के साथ मेल खा हलइ  लेकिन ई सब के बावजूद जेल
में जब पीयल नयँ रहऽ हलइ त साधारणतः ऊ बहुत अच्छा से व्यवहार करऽ हलइ 
हमेशे शांत रहऽ हलइ केकरो से कभियो नयँ झगड़ऽ हलइ आउ लड़ाय-झगड़ा से कतराऽ
हलइ लेकिन मानूँ दोसरा लोग से घृणा के चलते मानूँ बाकी सब लोग के अपेक्षा
खुद के उँचगर सोचके (अइसे करऽ हलइ) बहुत कम बोलऽ हलइ आउ कइसूँ जानबूझके
गैरमिलनसार #### #### हलइ  ओकर सब गति #### मंद
शांत आत्म-विश्वस्त हलइ  ओकर आँख से स्पष्ट हलइ कि ऊ बहुत बुद्धिमान आउ
अत्यधिक धूर्त्त हलइ लेकिन ओकर चेहरा आउ मुसकान में कुछ तो हमेशे
उच्च-उपहास आउ निर्दयता झलकऽ हलइ  ऊ दारू के धंधा करऽ हलइ आउ जेल में सबसे
धनाढ्य दारूविक्रेता में से एक हलइ  लेकिन साल में करीब दू तुरी ऊ खुद
दारू पीके नीसा में धुत्त हो जा हलइ आउ तखनिएँ ओकर स्वभाव के सब पाशविकता
प्रकट होवऽ हलइ  क्रमशः जइसे-जइसे नीसा चढ़े लगइ ऊ पहिले लोग के व्यंग्य
के साथ चिढ़ावे लगइ बिलकुल घृणास्पद व्यंग्य के साथ जे मानूँ बहुत पहिलहीं
सोचल-समझल रहइ आखिरकार नीसा पूरा तरह से चढ़ गेला पर ऊ भयंकर क्रोधावेश
में आ जाय छूरी उठा लेइ आउ लोग पर टूट पड़इ  कैदी लोग ओकर भयंकर शक्ति के
जानके ओकरा भिर से भाग जइते जा हलइ आउ नुक जा हलइ जे कोय मिल जा हलइ ओकरा
पर ऊ टूट पड़ऽ हलइ  लेकिन जल्दीए ओकर सामना करे के तरीका मालूम कर लेते
गेलइ  ओकर बैरक के लगभग दस अदमी अचानक एक्के तुरी ओकरा पर टूट पड़इ आउ ओकरा
पिट्टे लगइ  अइसन पिटाय से अधिक निर्दयता के बारे कल्पना नयँ कइल जा सकऽ
हलइ - ओकरा पीटते जा हलइ - छाती पर दिल पर चमची (छाती आउ पेट के बीच के
गड्ढा) पर पेट पर बहुत जादे आउ देरी तक पिटाय करते जा हलइ आउ अइसन करना
तभिए बन करऽ हलइ जब ऊ बेहोश हो जा हलइ आउ मुर्दा नियन पड़ जा हलइ  दोसरा
कोय के अइसे पिट्टे के निर्णय नयँ करते जइते हल - अइसे पिटाय करे के मतलब
हलइ जान से मार देना लेकिन गाज़िन के मामले में ई बात नयँ हलइ  ओकर पिटाय
के बाद बिलकुल बेहोश होल ओकरा छोटका भेड़ के खाल के कोट में लपेट देते जा
हलइ आउ पटरा के बिछौना पर पाड़ देल जा हलइ  ठीक हो जइतइ  ओकन्हीं बोलइ 
आउ वास्तव में सुबहे ऊ उठ जा हलइ लगभग स्वस्थ आउ चुपचाप उदास होल काम पर
निकस जा हलइ  आउ हर तुरी जब गाज़िन नीसा में धुत्त हो जा हलइ त जेल में
सब कोय समझ जा हलइ कि ओकरा लगी दिन के अंत पक्का पिटाय के साथ होतइ  आउ
ओहो खुद्दे ई बात जानऽ हलइ लेकिन तइयो ऊ पीवे करऽ हलइ  अइसीं कुछ साल
चलते रहलइ  आखिरकार लोग नोटिस कइलकइ कि गाज़िन अब झुक्के लगले ह  ऊ कइएक
तरह के दरद के शिकायत करे लगलइ स्पष्टतः ऊ दुर्बल होवे लगलइ लगातार जादे
से जादेतर ऊ अस्पताल जाय लगलइ - अब तो टूट गेलइ  कैदी लोग आपस में बोले
लगलइ  ऊ (एक तुरी) ओहे ठिगना वायलिन वादक पोलिस्तानी के साथ लेके भनसाघर
में घुसलइ जेकरा रंगरेली मनावे वला कैदी अपन मस्ती के पूरा तरह से मौज
लुट्टे लगी भाड़ा पर ले हलइ आउ भनसाघर के बीच में ठहर गेलइ आउ चुपचाप आउ
ध्यान से उपस्थित लोग के घूरे लगलइ  सब कोय शांत हो गेलइ  आखिरकार तखने
हमरा आउ हमर साथी के देखके ऊ घृणा आउ उपहास के दृष्टि से हमन्हीं दने
देखलकइ अपन जी भर मुसकइलइ कुछ तो मानूँ खुद के बारे कल्पना कइलकइ आउ
टगते-टुगते हमन्हीं के टेबुल भिर अइलइ आउ हमरा पुच्छे के अनुमति देथिन
ऊ बोले लगलइ (ऊ रूसी में बोल रहले हल) अपने कइसन अमदनी के बल पर चाय पीयऽ
हथिन हमन्हीं दुन्नु साथी एक दोसरा दने नजर फेरलिअइ ई समझके कि सबसे
निम्मन चुप रहे आउ ओकरा कुछ जवाब नयँ देवे के चाही  पहिलौके #### पर ऊ क्रोधावेश में आ जा सकऽ हलइ मतलब अपने के पास पइसा
हइ  ऊ अपन सवाल जारी रखलकइ  मतलब अपने के पास बहुत पइसा हइ हइ न  त
वास्तव में अपने ई जेल में ई लगी अइलथिन हँ कि चाय पीथिन  अपने चाय पीये
लगी अइलथिन हँ  बोलथिन न कि अपने के  लेकिन ई देखके कि हमन्हीं चुप
रहे के निर्णय कर लेलिए ह आउ ओकरा पर कोय ध्यान नयँ देबइ त ओकर चेहरा लाल
हो गेलइ आउ गोस्सा से कँप्पे लगलइ  ओकर बगली में कोना में एगो बड़गो
किश्ती (ट्रे) पड़ल हलइ जेकरा में पूरा कट्टल पावरोटी रक्खल जा हलइ जे
कैदी के दिन के चाहे रात के भोजन लगी तैयार कइल जा हलइ  ई एतना बड़गर हलइ
कि एकरा में आधा जेल के कैदी खातिर पावरोटी अँट जा हलइ लेकिन अभी तो ई
खाली हलइ  ऊ ओकरा दुन्नु हाथ से पकड़ लेलकइ आउ हमन्हीं के उपरे भाँजे लगलइ
 आउ थोड़े देर होते हल त ऊ हमन्हीं के सिर तोड़ देते हल  ई बात के बावजूद
कि हत्या चाहे हत्या के प्रयास पूरे जेल के (कैदी) खातिर अत्यधिक कष्टदायक
परिणाम के खतरा हलइ - जाँच #### खोजबीन #### आउ अधिक कड़ाई
शुरू हो जइते हल ओहे से कैदी लोग अपन पूरा जोर लगाके कोय घटना के अइसन
पराकाष्ठा पर पहुँचे से रोकऽ हलइ - ई बात के बावजूद अभी सब लोग शांत हो
गेलइ आउ इंतजार करते रहलइ  हमन्हीं के बचाव में एक्को शब्द नयँ  गाज़िन के
तरफ एक्को चीख नयँ  - त एतना हद तक ओकन्हीं के नफरत हमन्हीं पर हलइ 
स्पष्टतः हमन्हीं के ई खतरनाक परिस्थिति ओकन्हीं लगी खुशी के बात हलइ 
लेकिन मामला बिन कोय हादसा के सकुशल निपट गेलइ जइसीं ऊ किश्ती के हमन्हीं
पर पटके लगी चहलकइ कि कोय तो ड्योढ़ी से चल्लइलइ - गाज़िन  दारू चोरी हो
गेलो  ऊ किश्ती के ढन्-न्-न् से फर्श पे गिरा देलकइ आउ पागल नियन
भनसाघर से बाहर दौड़ते गेलइ अरे भगमान बचा लेलकइ  कैदी लोग आपस में
बोललइ  आउ लम्मा समय तक ओकन्हीं ई बात बोलते रहलइ हमरा बाद में पता नयँ
चल पइलइ कि वास्तव में दारू के चोरी के बात सच हलइ कि वस्तुतः हमन्हीं के
बचावे खातिर प्रसंगवश सोचल-समझल एगो युक्ति हलइ साँझ के जब अन्हेरा छा
चुकले हल बैरक बन होवे के पहिले हम छरदेवाली के ईर्द-गिर्द घुम रहलूँ हल
आउ हमर आत्मा में एगो भारी उदासी छाल रहल आउ बाद में कभियो अपन जेल के
जिनगी में अइसन उदासी अनुभव नयँ कइलूँ  कारावास के पहिला दिन सहन करना
बहुत कष्टदायक होवऽ हइ चाहे कहूँ होवइ - जेल में केसमेट (किला के छोटगर
एकांत कमरा) में चाहे सश्रम कारावास में  लेकिन हमरा आद पड़ऽ हइ एक
विचार हमर दिमाग के सबसे जादे व्यस्त रक्खऽ हलइ जे बाद में हमरा जेल के
पूरे जिनगी में लगातार अइते-जइते रहलइ आंशिक रूप से असमाधेय विचार जे अब
तक हमरा लगी असमाधेय हइ - ई एक्के अपराध लगी दंड के असमानता #### बारे हइ  ई बात सच हइ कि एक अपराध के दोसरा से तुलना नयँ कइल जा सकऽ
स्थूल रूप से भी नयँ  मसलन - दू हत्यारा एगो अदमी के हत्या कइलकइ दुन्नु
के मामला के सब्भे परिस्थिति पर विचार कइल गेलइ आउ पहिला आउ दोसरा मामला
में लगभग एक्के दंड देल जा हइ  एकरा अलावे देखहो अपराध में केतना फरक हइ
 एगो हत्यारा मसलन एगो अदमी के गला अइसीं रेत देलकइ नगण्य बात लगी एगो
पियाज लगी - रस्ता पर बाहर निकसलइ एगो गाड़ी से जा रहल किसान के गला रेत
देलकइ आउ ओकरा पास कुल्लम एगो पियाज मिललइ  ई की बाप  तूँ तो हमरा
भेजलऽ लूट के माल लावे लगी - अइकी हम किसनमा के गला रेत देलिअइ आउ हमरा तो
ओकरा हीं से खाली एगो पियाज मिललइ  - बेवकूफ  एगो पियाज - एगो कोपेक के
बराबर हइ  सो गो आत्मा - सो गो पियाज मतलब तोरा पास एक रूबल हो गेलउ 
(एगो जेल के किंवदंती)  आउ दोसरा हत्या कइलकइ एगो कामुक अत्याचारी से अपन
मंगेतर बहिन बेटी के रक्षा करते  एगो हत्या कइलकइ आवारागर्दी से पुलिस
के पूरा पलटन से घिर गेला पर अपन स्वतंत्रता आउ जीवन के रक्षा करते अकसर
भूख के चलते मरते हालत में आउ दोसरा गला रेत दे हइ छोटकुन्ना बुतरुअन के -
गला रेते में जेकरा खुशी मिल्लऽ हइ ओकन्हीं के गरम-गरम खून के अपन हाथ पर
रखके अनुभव करऽ हइ ओकन्हीं के आतंकित होल दशा पर ओकन्हीं के छूरी से रेते
पर अंतिम पंडुक नियन फड़फड़ाहट देखके आनंद मनावऽ हइ  आउ परिणाम की होवऽ हइ 
ई सब्भे के एक्के सश्रम कारावास में भेजल जा हइ  ई सच हइ कि दंड के #### में भिन्नता रहऽ हइ  लेकिन ई सबमें भिन्नता अपेक्षाकृत जरी सुन
हइ आउ एक्के प्रकार के अपराध में अनगिनत अधिकता हइ  जेतने #### ओतने भिन्नता (अर्थात् जेतने तरह के अपराधी होवऽ हइ ओतने
तरह के अपराध होवऽ हइ)  लेकिन ई स्वीकार कइल जाय कि (अपराध के विभिन्नता
आउ दंड में अपेक्षाकृत समानता के) अंतर के समाधान करना अंतर के पाटके समतल
करना असंभव हइ कि ई एक प्रकार के अपने आप में असमाधेय समस्या हइ - जइसे कि
मानल जाय कि एगो वृत्त के क्षेत्रफल के आकलन [५]  लेकिन अगर ई असमानता के
अस्तित्व नहिंयों रहलइ - त देखहो दोसर अंतर तरफ दंड के खास परिणाम के अंतर
तरफ  अइकी एगो अदमी हइ जे जेल में मुरझाल जा हइ मोमबत्ती नियन क्षीण
होल जा हइ आउ एद्धिर दोसरा हइ जे जेल में आवे के पहिले एहो नयँ जानऽ हलइ
कि संसार में अइसनो खुशहाल जिनगी हइ साहसी साथी लोग के अइसन मनोरम क्लब हइ
 हाँ जेल में अइसनो लोग अइते जा हइ  मसलन अइकी एगो अइसन व्यक्ति के लेल
जाय जे शिक्षित विकसित अंतःकरण के बुद्धिमान आउ दिल वला हइ  ओकर अपन
दिल के बस एगो दरद कउनो दंड के पहिलहीं ओकरा अपन यातना से हीं मार डालतइ
 ऊ अपन अपराध लगी खुद के दंड दे हइ भयंकर से भयंकर कानून के अपेक्षा अधिक
निर्दयतापूर्वक  आउ अइकी ओकर बगली में दोसरा हइ जे अपन कइल हत्या के
बारे जेल के पूरे अवधि तक एक्को तुरी नयँ सोचऽ हइ  ऊ बल्कि खुद के सच्चा
(निर्दोष) समझऽ हइ  आउ अइसनो लोग हइ जे जानबूझके अपराध करऽ हइ ताकि ऊ
जेल पहुँच जाय आउ स्वतंत्र रहला पर अपेक्षाकृत आउ अधिक सश्रम कारावास नियन
जिनगी गुजारे से दूर रहइ  हुआँ ऊ हद दर्जा के अपमानित जीवन गुजरलकइ कभियो
ओकरा भरपेट भोजन नयँ मिललइ आउ अपन ठेकेदार (मालिक) के हियाँ दिन-रात काम
कइलकइ जबकि जेल में काम घर पर के अपेक्षा हलका रहऽ हइ मनमाना पावरोटी
मिल्लऽ हइ आउ अइसन जइसन ऊ कभियो नयँ देखलके हल उत्सव (छुट्टी) के दौरान
बीफ़ मिल्लऽ हइ दान मिल्लऽ हइ आउ कुछ कोपेक कमाय के अवसर रहऽ हइ  आउ संगत
 (कैदी) लोग चलाँक कुशल सब कुछ जाने वला आउ अइकी ऊ अपन साथी लोग के तरफ
आदरयुक्त विस्मय से देखऽ हइ ऊ अइसन लोग के कभी नयँ देखलके हल ऊ ओकन्हीं
के सबसे उच्च समाज समझऽ हइ जे संसार में केवल हो सकऽ हइ  की ई दुन्नु लगी
दंड वास्तव में एक्के समान अनुभव कइल जा सकऽ हइ  लेकिन असमाधेय प्रश्न पर
काहे लगी माथा खपावल जाय  ढोल बज रहले ह आउ अब बैरक में लौटे के समय हो
गेले ह  #### 0 #### #### #### #### #### #### /* #### #### */ #### #### #### #### #### #### #### #### #### #### #### #### #### सूची पिछला #### #### 0 #### #### #### #### #### #### /* #### #### */ #### #### #### #### #### #### #### #### #### #### #### #### #### कालापानी(साइबेरिया में जेल के जिनगी)भाग-१ अध्याय-२:
प्रथम राय (१)हमर जेल के जिनगी के पहिला महिन्ना आउ साधारणतः प्रारंभ अब
हमर कल्पना में सजीव रूप से आवऽ हइ  बाद के जेल के साल हमर स्मृति में
बहुत धुँधला रूप से कौंधऽ हइ  कुछ तो मानूँ बिलकुल धूमिल पड़ गेले ह एक
दोसरा से मिल-जुल गेले ह अपने आप में एगो समेकित छाप #### छोड़के - कष्टदायक एकसुरा #### #### लेकिन ई सब कुछ कि हम जेल के प्रारंभिक दिन में कष्टदायक
जिनगी गुजारते जिंदा बच गेलूँ हमरा अभी अइसन लगऽ हके मानूँ ई कल्हे के
घटना होवे  आउ अइसीं होवहूँ के चाही  हमरा साफ-साफ आद पड़ऽ हके कि ई
जिनगी के पहिलौके कदम से हमरा ई बात के अचरज लगल कि हमरा मानूँ एकरा में
कुच्छो विशेष आश्चर्यजनक असाधारण चाहे बेहतर कहल जाय अप्रत्याशित नयँ
लगल  ई सब कुछ मानूँ पहिलहीं हमरा सामने कल्पना में कौंधल हल जब हम
साइबेरिया जइते अंदाज लगावे के प्रयास कइलूँ कि अपन भाग्य में आगू की हके
 लेकिन जल्दीए बहुत सारा सबसे विचित्र अप्रत्याशा सबसे दैत्याकार तथ्य
हमरा लगभग हरेक कदम पर अटकावे लगल  आउ ई बादे में जाके जेल में लम्मा समय
गुजारला पर हमरा पूरा तरह से अइसन अस्तित्व के सब अपवाद सब अप्रत्याशा
समझ में आल आउ लगातार अधिकाधिक एकरा पर हमरा अचरज होवे लगल  हम ई बात
स्वीकार करऽ ही कि ई अचरज हमरा जेल में रहे के पूरे लमगर अवधि तक रहल हम
कभियो एकर अभ्यस्त नयँ हो पइलूँ  हमर पहिला राय जेल में प्रवेश करे पर
साधारणतः बिलकुल खराब हलइ लेकिन ई बात के बावजूद विचित्र बात हइ कि
हमरा अइसन लगलइ कि रस्ता में हम जइसन कल्पना कइलिए हल ओकर अपेक्षा जेल
में जिनगी गुजारना बहुत असान हइ  कैदी लोग हलाँकि बेड़ी में रहऽ हलइ तइयो
पूरे जेल में अजादी से घुम्मऽ हलइ गारी-गल्लम करऽ हलइ गीत गावऽ हलइ अपन
काम करऽ हलइ पाइप पीयऽ हलइ शराबो पीयऽ हलइ (हलाँकि बहुत जादे लोग नयँ)
आउ रात में ताश खेलते जा हलइ  खुद काम मसलन हमरा बिलकुल ओतना कष्टदायक
दंडस्वरूप कठोर नयँ लगलइ आउ खाली काफी लम्मा समय के बाद हम अंदाज लगइलिअइ
कि ई काम के कठिनाई आउ दंडस्वरूप कठोरता ओतना एकर कठिनाई आउ अनवरतता में
नयँ हइ जेतना ई बात में कि ई अनिवार्य कर्तव्य बेंत के बल पर हइ 
किसान अपन मरजी से काम करऽ हइ शायद अपेक्षाकृत बहुत जादे कभी-कभी रातो
भर खास करके गरमी के समय लेकिन ऊ अपना लगी काम करऽ हइ बुद्धिसंगत
उद्देश्य से काम करऽ हइ आउ ओकरा अपेक्षाकृत जादे असान लगऽ हइ बनिस्बत एगो
कैदी के बलपूर्वक करावल आउ ओकरा लगी बिलकुल अनुपयोगी काम के  हमरा एक तुरी
दिमाग में अइसन विचार अइलइ कि अगर एगो अदमी के पूरे तरह से दबा देवे लगी
ओकरा बरबाद कर देवे लगी चाहल जाय ओकरा सबसे भयंकर दंड से दंडित कइल जाय
एतना कि सबसे खतरनाक हत्यारा भी अइसन दंड से काँप उट्ठइ आउ एकरा से पहिलहीं
डरइ त एतना काफी होबइ कि ओकरा खाली बिलकुल निरर्थक आउ असंगत काम देल जाय 
हलाँकि वर्तमान दंडस्वरूप कठोर काम कैदी लगी नीरस आउ उबाऊ हइ तइयो ई अपने
आप में काम के रूप में विवेकपूर्ण हइ - कैदी अइँटा बनावऽ हइ जमीन खोदऽ हइ
प्लास्टर करऽ हइ निर्माण करऽ हइ ई काम में अर्थ आउ उद्देश्य हइ 
दंडस्वरूप कठोर काम करे वला कभी-कभी एकरा में रुचि लेवे लगऽ हइ जादे
दक्षतापूर्वक करे लगी चाहऽ हइ जादे तेजी से बेहतर ढंग से  लेकिन अगर
ओकरा विवश कर देल जाय मसलन एक बरतन में से दोसरा में स्थानांतरित करे
लगी आउ फेर दोसरा से पहिला में बालू पिस्से लगी मट्टी के एक जगह से ढोके
दोसरा जगह ले जाय लगी आउ फेर हुआँ से पहिला ठामाँ - त हमरा लगऽ हइ कि कैदी
कुछ दिन के बाद फाँसी लगा लेतइ चाहे हजारो अपराध करतइ ताकि ऊ कम से कम मर
जाय बनिस्बत अइसन तिरस्कार लाज आउ यातना सहे के  जाहिर हइ अइसन दंड
यातना आउ बदला में बदल जइतइ आउ निरर्थक होतइ काहेकि एकरा से कोय
विवेकपूर्ण उद्देश्य प्राप्त नयँ होतइ  लेकिन चूँकि आंशिक रूप से अइसन
यातना निरर्थकता तिरस्कार आउ लज्जा आवश्यक रूप से हरेक विवश कइल काम में
रहवे करऽ हइ ओहे से दंडस्वरूप कठोर श्रम वला काम हरेक अपन मरजी वला काम
के अपेक्षा अधिक कष्टदायक होवऽ हइ खाली ई बात से कि ई बाध्यकारक हइ 
लेकिन हम जेल में जाड़ा में अइलिए हल दिसंबर महिन्ना में आउ ग्रीष्म ऋतु
में काम के कोय अंदाजा नयँ हलइ जे पाँच गुना कष्टदायक हलइ  जाड़ा में
हमन्हीं के किला में सरकारी काम साधारणतः बहुत कम रहऽ हलइ  कैदी लोग
इर्तिश नदी भिर पुरनका सरकारी नाय (नाव) तोड़े लगी जा हलइ कारखाना में काम
करऽ हलइ सरकारी बिल्डिंग से बर्फिला तूफान से जामा होल बरफ के हटावऽ हलइ
सिलखड़ी #### पकावऽ आउ कुट्टऽ हलइ आदि आदि  जाड़ा के दिन छोटगर होवऽ
हलइ काम जल्दी खतम हो जा हलइ आउ हम सब लोग जेल जल्दी वापिस आ जइते जा
हलिअइ जाहाँ हमन्हीं के लगभग कुछ करे के नयँ रहऽ हलइ अगर कइसनो खुद अप्पन
काम करे के नयँ रहइ  लेकिन अपन खुद के काम शायद खाली एक तिहाई कैदी करऽ
हलइ बाकी सब मक्खी मारते जा हलइ बिन कोय जरूरत के अइसीं जेल के सब बैरक
में घूमते रहऽ हलइ गारी-गल्लम करते जा हलइ आपस में षड्यंत्र रचते जा हलइ
कोय मुसीबत खड़ी कर दे हलइ पीके धुत्त हो जा हलइ हलइ अगर कइसूँ कुछ पइसा
जामा कर ले हलइ रात में अपन अंतिम शर्ट भी ताश के जूआ में हार जा हलइ आउ
ई सब कुछ बोरियत के कारण निठल्ला रहे के कारण कुछ नयँ करे लगी रहे के
कारण  बाद में जाके हमरा समझ में अइलइ कि अजादी से वंचित रहे के अलावा
बाध्य काम के अलावा जेल के जिनगी में आउ एगो यातना हइ बाकी सब के अपेक्षा
लगभग अधिक प्रचंड  ई हलइ - विवश #### सामान्य सह-अस्तित्व  सामान्य
सह-अस्तित्व वस्तुतः दोसरो जगह पर हइ लेकिन जेल में तो अइसन लोग आवऽ हइ
कि कोय ओकन्हीं साथ रहे लगी नयँ चाहतइ आउ हमरा पक्का विश्वास हइ कि हरेक
कैदी ई यातना के अनुभव करऽ हलइ हलाँकि वस्तुतः अधिकतर हालत में अनजाने
में  ओइसीं भोजन भी हमरा काफी संतोषजनक लगलइ  कैदी लोग भी विश्वास देलावऽ
हलइ कि अइसन भोजन तो यूरोपीय रूस के अनुशासनात्मक बटालियन में भी नयँ
मिल्लऽ हइ  एकरा बारे हम अपन मत नयँ दे सकऽ हिअइ - हम हुआँ नयँ गेलिए ह 
एकरा अलावे कइएक लोग खुद के खाना प्राप्त कर सकऽ हलइ  एक पौंड गोमांस
हमन्हीं हीं एक ग्रोश (आधा कोपेक) में मिल्लऽ हलइ गरमी में तीन कोपेक में
 लेकिन खुद के भोजन खाली ओहे लोग हासिल करऽ हलइ जेकरा पास हमेशे पइसा रहऽ
हलइ अधिकतर कैदी तो सरकारिए भोजन करऽ हलइ  लेकिन कैदी लोग जब अपन भोजन के
प्रशंसा करऽ हलइ त ओकन्हीं के एकर मतलब खाली पावरोटी से हलइ आउ प्रशंसा ई
बात पर करऽ हलइ कि रोटी हमन्हीं के सामान्य रूप से (अर्थात् हरेक कमरा के
हिसाब से) बाँटल जा हके नयँ कि हरेक के तौल के हिसाब से  ई अंतिम
व्यवस्था ओकन्हीं लगी कष्टदायक लगते हल - अगर तौल के हिसाब से देल जइते हल
त एक तिहाई लोग भुक्खल रहते हल अर्तेल में (सामूहिक रूप में) सब कोय लगी
काफी हो जा हलइ  हमन्हीं के रोटी कइसूँ विशेष रूप से सवदगर (स्वादिष्ट)
हलइ आउ एकरा बारे पूरा शहर प्रशंसा करऽ हलइ  ई बात के श्रेय जेल के भट्ठी
(चूल्हा) के निम्मन निर्माण के देल जा हलइ  बंदागोभी के शोरबा (सूप) लेकिन
अच्छा नयँ हलइ  एकरा एगो सामान्य कड़ाह में तैयार कइल जा हलइ थोड़े सन
दलिया (दरल मोटगर दाल) से भरल रहऽ हलइ आउ खास करके काम के दिन ई पनगर
पतला रहऽ हलइ  ओकरा में ढेर सारा ईसरौरी (कॉक्रोच तिलचट्टा) देखके हमर मन
भिनभिना जा हलइ  कैदी लोग एकरा पर बिलकुल ध्यान नयँ देते जा हलइ  जेल में
अइला के बाद पहिला तीन महिन्ना हमरा काम पर नयँ जाय पड़लइ अइसन सब्भे
नवागंतुक के साथ कइल जा हलइ - रस्ता के थकावट दूर करे खातिर विश्राम करे
लगी देल जा हलइ  लेकन दोसरहीं दिन हमरा जेल से बहरसी जाय पड़लइ बेड़ी
बदलावे खातिर  हमर बेड़ी ठीक नयँ हलइ छल्ला (रिंग) से बन्नल हलइ हलका
अवाज करे वला जइसन कि कैदी लोग बोलऽ हलइ  ओकरा बाहर से (यानी बस्तर के
उपरे से) पेन्हल जा हलइ  कैदी सब के नियमित बेड़ी जे काम के अनुकूल हलइ
छल्ला से नयँ बल्कि चार गो लोहा के छड़ से बन्नल हलइ लगभग अँगुरी एतना
मोटगर आउ एक दोसरा से तीन गो छल्ला से जोड़ल  एकरा पतलून के अंदर से
पेन्हल जा हलइ  बिचला छल्ला से एगो पट्टा (कमरबंद) फँसवल हलइ जे खुद अपने
(कैदी के) चमोटी (पेटी) से जकड़ल हलइ जे सीधे कमीज के उपरे पेन्हल जा हलइ 
हमरा बैरक में के पहिला सुबह आद पड़ऽ हइ जेल के पास गार्डरूम में सुबह में
एगो ढोल बजलइ आउ लगभग दस मिनट के बाद ड्यूटी पर के सर्जेंट बैरक सब के
खोले लगलइ  लोग उट्ठे लगलइ  मेदबत्ती के धुँधला प्रकाश में कैदी लोग
ठंढी से कँपते अपन-अपन पटरा पर से उठते गेलइ  अधिकतर लोग निनारू होवे के
चलते चुपचाप आउ उदास हलइ  ओकन्हीं जम्हाई ले रहले हल अँगड़ाई ले रहले हल
आउ अपन अंकित निरार के सिकोड़के झुर्री पैदा कर रहले हल  कुछ लोग क्रॉस कर
रहले हल दोसरा कुछ लोग लड़ाय शुरू कर चुकले हल  घुटन भयंकर हलइ  ताजा
ठंढगर हावा दरवाजा से अंदर घुसलइ जइसीं ओकरा खोलल गेलइ आउ बैरक में भाफ
के बादल तेजी से फैल गेलइ  पानी से भरल बाल्टी तरफ कैदी लोग उमड़ पड़लइ
ओकन्हीं बारी-बारी से कलछी #### #### लेलकइ मुँह में पानी भरलकइ आउ
अपन-अपन हाथ आउ चेहरा मुँह से धोलकइ  ई पानी के इंतजाम सँझिए से पराशनिक
(मल के टब या कठौता के सफाई करे वला) द्वारा कइल गेले हल  हरेक बैरक में
नियम के अनुसार बैरक के नौकर-चाकर लगी अर्तेल (सहकारी समिति) द्वारा
नियुक्त एगो कैदी होवऽ हलइ  ओकरा पराशनिक कहल जा हलइ आउ ऊ (दोसर कैदी के
साथे) काम पर नयँ जा हलइ  ओकर ड्यूटी रहऽ हलइ - बैरक के सफाई के निरीक्षण
करना बिछौना के पटरा आउ फर्श के धोना-पोंछना रात वला टब (कठौता) अंदर
लाना आउ बाहर ले जाना आउ दू बाल्टा ताजा पानी लाना - सुबह में नहाय-धोवे
लगी आउ दिन में पीए लगी  कलछी लगी जे एक्के गो हलइ तुरते लड़ाय-झगड़ा
चालू हो जाय कन्ने घुस्सल जा रहलहीं हँ पोठिया के सिर  एगो उँचगर
खिन्नचित्त कैदी जे दुब्बर-पातर आउ सामर अपन मूड़ल सिर पर एक प्रकार के
विचित्र उभार वला हलइ एगो दोसर कैदी के जे मोटगर ठिगना आउ गठीला
खुशमिजाज गुलाबी चेहरा वला हलइ ढकेलते बड़बड़इलइ ठहर चिल्लाब काहे लगी
करऽ हीं  इंतजार करे हियाँ पइसा लगऽ हइ खुद्दे इंतजार करमँऽ त कर  ओकरा
देखहो कइसन स्मारक नियन सीधा खड़ी हइ मतलब भाय ओकरा में कउनो प्रकार के
फ़ोर्तिकुल्यापनोस्त #### नयँ हइ फ़ोर्तिकुल्यापनोस्त कुछ
असर देखइलकइ - कइएक लोग हँस पड़लइ  एहे तो खाली ऊ मोटू के जरूरत हलइ जे
स्पष्टतः बैरक में एक प्रकार के स्वैच्छिक जोकर (विदूषक) हलइ  लमढेंग
(उँचगर) कैदी ओकरा तरफ बड़ी नफरत से देखलकइ ए बेर्लिन के गाय  ऊ मानूँ
खुद से कहलकइ देखहो जेल के उज्जर पावरोटी खाके कइसन मोटाऽ गेले ह  खुशी
के बात हइ कि बृहत् उपवास #### के अंत में ऊ बारह सूअर लइतइ मोटू आखिर
गोसा गेलइ हूँ त तूँ कइसन पक्षी हकहीं  ऊ अचानक लाल होके चिल्लइलइ
ओहे पक्षी कइसन ओइसन कइसन ओइसन बस खाली एक्के शब्द - ओइसन
लेकिन कइसन दुन्नु एक दोसरा के एकटक देखे लगलइ  मोटू जवाब के इंतजार
कर रहले हल आउ मुट्ठी भींच लेलकइ मानूँ तुरतम्मे लड़ाय करे लगी चाह रहले हल
 आम सचमुच सोच रहलिए हल कि लड़ाय हो जइतइ  हमरा लगी ई सब कुछ नावा हलइ
आउ हम उत्सुकतापूर्वक देख रहलिए हल  लेकिन बाद में हमरा पता चललइ कि अइसन
सब दृश्य बिलकुल अहानिकर #### हलइ आउ प्रहसन नियन सामान्य मनोरंजन
खातिर होवऽ हलइ लड़ाय तक लगभग कभियो नयँ पहुँचऽ हलइ  ई सब कुछ काफी
प्रातिनिधिक नमूना हलइ आउ जेल के रस्म-रिवाज प्रदर्शित करऽ हलइ लमढेंग
कैदी शांत आउ गौरव के साथ खड़ी रहलइ  ऊ अनुभव कर रहले हल कि ओकरा तरफ लोग
देख रहले ह आउ इंतजार कर रहले ह कि ऊ अपन जवाब से शर्मींदगी उठइतइ कि नयँ
कि ओकरा अपन बात पर अड़ल रहे के चाही साबित करे के चाही कि ऊ वास्तव में
पक्षी हइ आउ ई देखावे के चाही कि पक्का कउन प्रकार के पक्षी हइ  ऊ अपन
प्रतिपक्षी दने अनिर्वचनीय #### ) घृणा के साथ तिर्यक् दृष्टि से
देखलकइ अधिक तिरस्कार लगी ओकरा तरफ कइसूँ कन्हा से उपरे से निच्चे तरफ
देखे के प्रयास करते मानूँ ओकरा एगो छोट्टे गो कीड़ा नियन देख रहले हल आउ
धीरे-धीरे स्पष्ट रूप से बोललइ - शार्दूल पक्षी  मतलब ऊ शार्दूल
पक्षी हइ  एगो जोरदार ठहाका के बाढ़ ऊ कैदी के हाजिरजवाबी के स्वागत कइलकइ
तूँ नीच हकहीं शार्दूल नयँ  मोटू क्रोधावेश में आके गरजलइ ई अनुभव
करके कि ऊ सब्भे बिंदु पर विफल हो चुकले हल लेकिन जइसीं झगड़ा गंभीर हो
गेलइ नौजवान लोग तुरते रुक गेलइ काहे लगी चिल्लाब करते जाहीं  समुच्चे
जेल ओकन्हीं पर गरज उठलइ  बेहतर होतइ कि लड़-झगड़के मामला खतम करहो आउ
खाली गला नयँ फाड़हो  कोय तो कोनमा से चिल्लइलइ हाँ रोकऽ ओकन्हीं के
लड़े जा रहलो ह  जवाब सुनाय देलकइ  हमन्हीं हियाँ के लोग चतुर आउ साहसी
होवऽ हइ सत-सत गो के सामने एगो अकेलहूँ नयँ डरते जा हिअइ हाँ आउ
दुन्नु अच्छा (लड़ाका) हइ  एगो एक पौंड पावरोटी (चोरावे) खातिर ई जेल में
अइले हल आउ दोसरा - मट्टी के बरतन रंडी एगो देहाती औरत के हियाँ दही गटक
गेलइ ओहे चलते कोड़ा खइलके हल अच्छऽ-अच्छऽ-अच्छऽ  बहुत हो गेलो तोहन्हीं
के  अपंग सेवा-निवृत्त सैनिक चिल्लइलइ जे बैरक में कानून-व्यवस्था कायम
रक्खे लगी रहऽ हलइ आउ ओहे से कोना में एगो विशेष बिछौना पर सुत्तऽ हलइ
पानी बुतरू सब  अपंग पित्रोविच जग गेला  अपंग पित्रोविच खातिर अपन
प्रिय भाय खातिर भाय - हम तोर कइसन भाय हिअउ  एगो रूबल के तो हमन्हीं
साथ कभी नयँ पीते गेलिअइ आउ भाय  अपंग बड़बड़इलइ अपन बाँह ओवरकोट के
आस्तीन में डालते हाजिरी के तैयारी चल रहले हल पौ फट रहले हल भनसाघर में
कसमकस भीड़ जामा हो गेलइ बीच में से भीड़ के ढकेलके आगू बढ़ना असंभव हलइ 
कैदी लोग भेड़ के खाल के अपन छोटका ओवरकोट आउ दुरंगिया टोपी में ऊ पावरोटी
बिजुन भीड़ लगइले हलइ जेकरा रसोइयन में से एगो रसोइया ओकन्हीं लगी काटब करऽ
हलइ  रसोइयन के चुनाव अर्तेल द्वारा कइल जा हलइ हरेक भनसाघर लगी दूगो 
पावरोटी आउ मास काटे लगी भनसाघर के छूरी सहेजल जा हलइ पूरे भनसाघर में बस
एगो सब कोना में आउ टेबुल सब बिजुन कैदी लोग बइठल हलइ टोपी आउ भेड़ के खाल
के छोटका ओवरकोट में आउ चमोटी लगइले सब्भे अभी काम पर जाय लगी तैयार  कुछ
लोग के सामने लकड़ी के मग में क्वास [१] हलइ  क्वास में रोटी के
खुंडी-खुंडी करके डाल रहले हल आउ चुसकी ले रहले हल  हल्ला आउ शोरगुल बरदास
के बाहर हलइ लेकिन कुछ लोग समझदारी से आउ शांतिपूर्वक कोना में बतियाऽ
रहले हल बुजुर्ग अंतोनिच खातिर नून-रोटी नमस्ते  एगो नौजवान कैदी
बोललइ नाक-भौं सिकोड़ले आउ बिन दाँत वला कैदी भिर बइठते अच्छऽ नमस्ते
अगर मजाक नयँ करऽ हीं ऊ बोललइ नजर बिन उठइले आउ अपन दंतहीन मसूढ़ा से
चबावे के कोशिश करते आउ हम तो वास्तव में सोच रहलियो हल अंतोनिच कि तूँ
मर गेलहो ह सचमुच में नयँ तूँ पहिले मर जो आउ हम बाद में हम
ओकन्हीं बिजुन बइठ गेलिअइ  हमर दहिना दने दूगो गंभीर कैदी बतियाऽ रहले हल
स्पष्टतः एक दोसरा के सामने अपन प्रतिष्ठा के बचइले रक्खे के प्रयास करते
हमरा हीं चोरी नयँ करते जइतइ ई हमरा विश्वास हइ एगो बोललइ हमरा तो
भाय ई बात के डर हइ कि शायद हमहीं केकरो हीं चोरी कर लिअइ हूँ आउ
हमरा हीं कोय चोरी नयँ करे - हम जलाके खाक कर देबइ लेकिन तूँ जलइमहीं
कइसे  ओइसने तो वर्नाक [३] हकहीं हमन्हीं के तो आउ दोसर नाम नयँ हकइ - ऊ
(औरत) तो तोरा लूट लेतउ आउ तोरा सामने झुकवो नयँ करतउ  हिएँ तो भाय हमर
कोपेक साफ हो गेल  हाल में ऊ खुद अइले हल  ओकरा साथ काहाँ जाय के  हम
निवेदन करे लगलिअइ फ़ेदका-जल्लाद हियाँ जाय लगी ओकरा शहर के अंत में अभियो
घर हकइ जे स्कर्वी रोग से ग्रस्त सोलोमोन यहूदी हीं से खरदलके हल जे
बाद में फाँसी लगा लेलकइ हमरा मालूम हइ  ऊ हियाँ तीन साल पहिले कलाली
में दारू बेचऽ हलइ आउ उपनाम हलइ ग्रिश्का - करिया कलाली  हमरा मालूम हइ
आउ ई बात नयँ जानऽ हीं ई दोसरा कोय करिया कलाली हलइ की मतलब दोसरा
कोय  तू समझऽ हीं कि बहुत जादे जानऽ हीं  हम तोरा ढेरो गोवाह लाके देखा
सकि हउ(गोवाह) लइमहीं  तूँ काहाँ के हकहीं आउ हम काहाँ के काहाँ के
 हम तोरा पीटते रहऽ हलिअउ लेकिन हम कभी ई बात के डींग नयँ हाँकऽ हिअइ आउ
तइयो तूँ पुच्छऽ हीं कि हम काहाँ के हिअइ तूँ पीटते रहऽ हलहीं  जे अदमी
हमरा पीट सकइ ऊ अभियो तक पैदा नयँ होले ह आउ जे पिटलकइ ऊ जमीन के अंदर
पड़ल हइ ए बेंदेर के प्लेग-ग्रस्त अरे तोरा साइबेरिया के गिलटी रोग
धरउ अरे तुर्की के तलवार तोरा से कुछ कहउ  आउ गारी-गल्लम के बारिश
होवे लगलइ अरे-अरे-अरे  फेर से भिड़ गेते गेलइ  चारो दने से चिल्लाय
लगते गेलइ  ओकन्हीं अजादी से जी नयँ सकलइ खुश हइ कि हियाँ निम्मन उज्जर
रोटी मिललइ तुरतम्मे ओकन्हीं शांत कर देतइ  गारी-गल्लम करे जीभ से
मारे-पिट्टे लगी अनुमति हइ  ई आंशिक रूप से सब्भे लगी मनोरंजन हकइ 
लेकिन हाथा-पाई तक के मामला हमेशे आवे नयँ देल जा हइ आउ खाली वस्तुतः
अपवादात्मक परिस्थिति में दुश्मन लोग लड़ऽ हइ  लड़ाय के मामला मेजर के
रिपोर्ट कइल जइतइ खोज-बीन कइल जइतइ खुद मेजर अइतइ - एक शब्द में सब्भे
लगी बुरा होतइ ओहे से लड़ाय-झगड़ा नयँ होवे देल जा हइ  आउ खुद दुश्मन लोग
गारी-गल्लम अधिकतर मनोरंजन खातिर करते जा हइ अपन भाषायी शैली के अभ्यास
लगी  अकसर अपनहीं आप के धोखा देते जा हइ भयंकर गरमाहट आउ आक्रोश के साथ
 सोचबहो अइकी अब एक दोसरा पर टूट पड़ते जइतइ लेकिन अइसन कुछ नयँ होवऽ
हइ - एक बिंदु (हद) तक जइतइ आउ फेर तुरतम्मे अलगे हो जइतइ  ई सब हमरा
शुरू-शुरू में बहुत हैरत में डाल दे हलइ  हम जान-बूझके हियाँ अभियुक्त लोग
के बातचीत के एगो बिलकुल सामान्य नमूना प्रस्तुत कइलिए ह  पहिले हम कल्पनो
नयँ कर सकऽ हलिअइ कि कइसे आनंद लगी लोग गारी-गल्लम कर सकऽ हइ एकरा में
मनोरंजन मनमोहक अभ्यास प्रसन्नता खोज सकऽ हइ  लेकिन मान-प्रतिष्ठा के
तो भुलाय के नयँ चाही  द्वंद्वात्मक अपशब्दभाषी के आदर के दृष्टि से देखल
जा हलइ  ओकरा लगभग अभिनेता जइसन प्रशंसा कइल जा हलइ कल्हे सँझिए से हम
नोटिस कइलिअइ कि हमरा दने लोग तिर्यक् दृष्टि (तिरछा नजर) से देखब करऽ हइ
हमरा कइएक करिया नजर पकड़ में आ चुकले हल  दोसरा तरफ कुछ कैदी हमर आसपास
चक्कर लगइते रहलइ ई शक्का करते कि हम अपन साथ पइसा लेके अइलिए ह  ओकन्हीं
तुरतम्मे हमर अनुग्रह #### पावे के कोशिश करे लगलइ - हमरा सिखावे लगलइ
कि कइसे नयका बेड़ी पेन्हे के चाही हमरा लगी ताला सहित एगो संदूक लाके
देलकइ जाहिर हइ पइसा लगी ताकि ओकरा में हमरा बाँटल गेल सरकारी समान आउ
कुछ हमर कपड़ाजे हम जेल में लइलिए हल छिपावल जा सकइ  दोसरहीं दिन ओकन्हीं
हमरा हीं से ओकरा (संदूक के) चोरा लेलकइ आउ बेचके पी-पा गेलइ  ओकन्हीं में
से एगो बाद में हमरा से घुल-मिलके बहुत अधिक निष्ठावान बन गेलइ हलाँकि
हरेक सुविधाजनक मौका पर हमरा हीं चोरी करे से बाज नयँ अइलइ  ऊ अइसन बिन
कोय संकोच के करऽ हलइ लगभग शांत भाव से मानूँ अपन ड्यूटी कर रहल होवे आउ
ओकरा पर गोस्सा करना असंभव हलइ एकरा अलावे ओकन्हीं हमरा सिखइलकइ कि हमरा
खुद के अप्पन चाय रक्खे के चाही कि बेहतर होतइ कि हम अप्पन केतली भी ले
लिअइ आउ तब तक लगी हमरा लगी दोसरा से किराया पर लाके देलकइ आउ हमरा एगो
रसोइया के अनुशंसा कइलकइ कि तीस कोपेक फी महिन्ने में ऊ हमरा जे चाही ऊ
पकाके देतइ अगर हम खुद अप्पन खास तरह से खाय लगी आउ अपन खाद्य सामग्री
खरीदे लगी चाहऽ हिअइ  जाहिर हइ ओकन्हीं हमरा हीं से पइसा उधार लेलकइ
आउ ओकन्हीं में से हरेक अदमी पहिला दिन तीन तुरी उधार लेवे लगी अइते गेलइ
भूतपूर्व कुलीन व्यक्ति #### के जेल में साधारणतः कैदी लोग खराब आउ
नफरत के नजर से देखऽ हइ  ई बात के बावजूद कि ओकन्हीं अपन सब्भे रैंक के
अधिकार से वंचित होल रहऽ हइ आउ पूरे तरह से बाकी कैदी नियन बराबर हो जा हइ
- कैदी लोग कभियो ओकन्हीं के अपन साथी नयँ समझते जा हइ  अइसन कोय चेतन
पूर्वाग्रह से भी नयँ होवऽ हइ बल्कि अइसीं बिलकुल तहे दिल से अचेतन रूप
से  ओकन्हीं वास्तव में हमन्हीं के कुलीन व्यक्ति ही मानते जा हलइ एकर
बावजूद कि खुद्दे हमन्हीं के पतन पर हमन्हीं के चिढ़ाना पसीन करऽ हलइ नयँ
अब बस हो गेलइ  ठहर  पहिले मास्को में प्योत्र शान से गाड़ी से सफर करते
रहऽ हला आउ अभी प्योत्र बइठल वाद्ययंत्र के तार छेड़ऽ हका आदि आदि
वाहवाही ओकन्हीं दिलचस्पी से हमन्हीं के पीड़ा देखऽ हलइ जेकरा हमन्हीं
ओकन्हीं के देखावे लगी नयँ चाहऽ हलिअइ  शुरू-शुरू में हमन्हीं के काम के
बखत कुछ खास रूप से खराब समय चल रहले हल ई वजह से कि हमन्हीं के ओतना
ताकत नयँ हलइ जेतना ओकन्हीं के आउ ओकन्हीं के हम सब पूरा-पूरा मदत नयँ कर
पावऽ हलिअइ  कुच्छो ओतना कठिन नयँ हइ जेतना लोग के विश्वास जीतना (आउ खास
करके ओइसन लोग के) आउ ओकर प्यार पाना  जेल में कुच्छे लोग कुलीन घराना के
हलइ  पहिला पाँच गो पोलिस्तानी #### ओकन्हीं बारे हम कभी विशेष रूप
से चर्चा करबइ  कैदी लोग भयंकर रूप से पोलिस्तानी लोग से घृणा करऽ हलइ
कुलीन घराना के रूसी कैदी से भी जादे  पोलिस्तानी (हम खाली राजनीतिक
अपराधी के बात कर रहलिए ह) ओकन्हीं साथ कइसूँ सूक्ष्म-सूक्ष्म बात पर
अपमानपूर्वक विनम्र अत्यंत अनभिव्यक्तिशील #### हलइ आउ
कैदियन के सामने ओकन्हीं के प्रति अपन घृणा के नियंत्रित नयँ कर पावऽ हलइ
आउ ओकन्हीं ई बात के निम्मन से समझऽ हलइ आउ पोलिस्तानी सब के साथ ओइसने
व्यवहार करऽ हलइ  हमरा जेल में लगभग दू साल गुजारे पड़लइ तब कहीं जाके
कैदियन में से कुछ के सहानुभूति प्राप्त कर पइलिअइ लेकिन आखिरकार अधिकांश
हमरा पसीन करे लगलइ आउ हमरा निम्मन अदमी के रूप में स्वीकार करे लगलइ 
रूसी कुलीन घराना के हमरा छोड़के चार लोग हलइ  एगो - नीच आउ कमीना जीव
भयंकर दुराचारी पेशा से गुप्तचर आउ संदेशवाहक हलइ  हम जेल में आवे के
पहिलहीं से ओकरा बारे सुनलिए हल आउ पहिलहीं कुछ दिन के बाद से ओकरा से सब
संबंध तोड़ लेलिए हल  दोसरा - ओहे खुद पितृहन्ता जेकरा बारे हम पहिलहीं
अपन चिट्ठा में उल्लेख कर चुकलिए ह  तेसरा हलइ अकीम अकीमिच हम विरले अइसन
सनकी अदमी के देखलूँ हँ जइसन ई अकीम अकीमिच हलइ  ऊ हमर स्मृति में सजीव
रूप से अंकित हइ  ऊ उँचगर दुब्बर-पातर मंदबुद्धि भयंकर रूप से निरक्षर
बहुत तर्क-वितर्क करे वला आउ जर्मन जइसन समयनिष्ठ (वक्त के पाबंद) हलइ 
कैदी लोग ओकरा पर हँस्सऽ हलइ लेकिन कुछ लोग ओकरा से डरवो करऽ हलइ ओकर
छिद्रान्वेषी कठोर आउ झगड़ालू स्वभाव के कारण  ऊ पहिलौके क्षण से ओकन्हीं
साथ बराबरी के आधार पर घुलमिल गेलइ ओकन्हीं साथ गारी-गल्लम करऽ हलइ झगड़वो
करऽ हलइ  ऊ विलक्षण रूप से ईमानदार हलइ  अगर ओकरा कहीं अन्याय देखाय देइ
त तुरतम्मे ओकरा में दखल दे देइ चाहे ओकरा से ओकर कोय संबंध नयँ रहे  ऊ
हद दर्जा के सीधा-सादा अदमी हलइ - ऊ मसलन कैदियन के साथ झगड़ते बखत
ओकन्हीं के झिड़क दे हलइ ई लगी कि ओकन्हीं चोर हलइ आउ ओकन्हीं के
गंभीरतापूर्वक चोरी करे से माना करऽ हलइ ऊ काकेशिया में प्रापोर्शिक
(लेफ़्टेनेंट) के पद पर सेवा कइलके हल  हम ओकरा साथ पहिलौके दिन से घुलमिल
गेलिअइ आउ ऊ हमरा अपन रामकहानी सुनइलकइ  ऊ अपन करियर (जीवन-वृत्ति)
काकेशिया से ही शुरू कइलके हल पैदल सेना में यूंकर (कैडेट) के रूप में
लम्मा समय तक पापड़ बेललकइ आखिरकार अफसर में ओकर प्रोन्नति (प्रोमोशन) हो
गेलइ आउ वरिष्ठ अफसर के रूप में ओकरा एगो किला के सँभाले खातिर भेजल गेलइ 
एगो पड़ोसी सहबद्ध #### छोटगर राजकुमार ओकर किला में आग लगा देलकइ आउ
ओकरा पर रात में आक्रमण कर देलकइ ई सफल नयँ हो पइलइ  अकीम अकीमिच चलाँकी
बरतलकइ आउ एहो बात के भान नयँ होवे देलकइ कि ऊ जानऽ हइ कि केऽ अइसन
दुर्भाव कइलके ह  ई मामला के श्रेय विद्वेषी लोग के देल गेलइ आउ एक
महिन्ना बाद अकीम अकीमिच ऊ राजकुमार के अतिथि के रूप में आमंत्रित कइलकइ 
ऊ अइलइ बिन कइसनो शक्का कइले  अकीम अकीमिच अपन दस्ता के तैयार कइलकइ
सबके सामने ऊ राजकुमार के दोषी सिद्ध कइलकइ आउ बुरा-भला कहलकइ कि किला के
जलाना शरमनाक बात हइ आउ तभिए ओकरा बहुत विस्तार से दिशानर्देश देलकइ कि
कइसे सहबद्ध राजकुमार के भविष्य में व्यवहार करे के चाही आउ अंत में ओकरा
गोली मार देलकइ आउ जेकरा बारे सब्भे विस्तृत रिपोर्ट #### के तुरते भेज देलकइ  ई सब खातिर ओकरा कोर्ट-मार्शल कइल
गेलइ मृत्यु-दंड के निर्णय होलइ लेकिन फेर दंड के कम करके ओकरा साइबेरिया
भेज देवल गेलइ कठोर श्रम के द्वितीय श्रेणी के किला कारावास में बारह
बरिस लगी  ऊ पूरे तरह से अनुभव कइलकइ कि ऊ गलत काम कइलकइ हमरा से बोललइ
कि ऊ राजकुमार के शूट करे के पहिलहीं ई जानऽ हलइ ई बात जानऽ हलइ कि
कानून के मोताबिक सहबद्ध के विरुद्ध मोकदमा करे के चाही हल लेकिन एकर
बावजूद ओकरा मानूँ कइसूँ अपन दोष वास्तविक रूप में समझ में नयँ आ रहले हल
माफ कइल जाय  वास्तव में ऊ हमर किला के जला नयँ देलके हल  त की हम एकरा
लगी ओकरा गोड़ परतिए हल  ऊ हमरा कहलकइ हमर एतराज के जवाब देते लेकिन
एकर बावजूद कि कैदी लोग अकीम अकीमिच के बेवकूफी पर हँस्सऽ हलइ तइयो
ओकन्हीं ओकर सुव्यवस्था आउ व्यावहारिक क्षमता लगी ओकरा आदर करऽ हलइ अइसन
कोय पेशा नयँ हलइ जेकरा अकीम अकीमिच नयँ जानऽ होतइ  ऊ हलइ - बड़ही जुत्ता
बनावे वला बूट बनावे वला रंगसाज (पेंटर) कोफ़्तगर #### फिटर
तालासाज आउ ई सब काम ऊ जेलवे में सिखलके हल  ऊ सब कुछ खुद सिखलके हल - एक
तुरी देख लेइ कि बना देइ  ऊ एहो सब करऽ हलइ - तरह-तरह के बक्सा टोकरी
(गाँजा) लालटेन बुतरुअन के खिलौना आउ ई सब के शहर में बेचऽ हलइ  ई तरह
से ऊ कुछ पइसा कमा ले हलइ आउ ऊ धीरे-धीरे ओकर उपयोग अतिरिक्त कपड़ा अधिक
नरम तकिया मुड़े वला गद्दा खरीदे में करऽ हलइ  ऊ आउ हम एक्के बैरक में
रहते जा हलिअइ आउ जेल के शुरुआत वला दिन में ऊ हमरा बहुत मदत कइलकइ जेल से
बाहर काम पर निकलते बखत गार्ड-हाउस के सामने कैदी लोग के दू कतार में खड़ी
कइल जा हलइ कैदी लोग के आगू आउ पीछू लोड कइल राइफल के साथ अनुरक्षक सैनिक
कतार में खड़ी रहऽ हलइ  तब पहुँचते जा हलइ - इंजीनियर अफसर सुपरिंटेंडेंट
आउ निचला रैंक के कुछ इंजीनियर जे काम के निरीक्षण करऽ हलइ 
सुपरिंटेंडेंट कैदी लोग के गिनती करऽ हलइ आउ ओकन्हीं के दल में बाँटके
जाहाँ जरूरत होवऽ हलइ हुआँ काम पर भेजऽ हलइ  दोसरा लोग के साथ हम
इंजीनियरिंग वर्कशॉप लगी रवाना होलिअइ  ई निचगर छत वला पत्थल के बिल्डिंग
हलइ जे एगो बड़गो प्रांगण में हलइ जेकरा में तरह-तरह के समान भरल हलइ 
हियाँ हलइ - लोहार तालासाज बड़ही पेंटर आदि के वर्कशॉप  अकीम अकीमिच
हियाँ आवऽ हलइ आउ पेंटिंग वर्कशॉप में काम करऽ हलइ तेल उबालऽ हलइ कइएक
रंग के मिश्रण करऽ हलइ आउ टेबुल आउ फर्नीचर के पेंट करके अखरोट नियन रंग
बनवऽ हलइ अपन बेड़ी के परिवर्तन के प्रतीक्षा करते बखत हम अकीम अकीमिच से
जेल में अपन पहिलौका विचार (राय) के बारे बतिअइलिअइ जी हाँ ओकन्हीं
कुलीन लोग के नयँ पसीन करऽ हइ ऊ टिप्पणी कइलकइ खास करके राजनीतिक
(अपराधी लोग के) खुशी से निंगल जाइतइ एकरा में कोय अचरज के बात नयँ हइ जी
 पहिला अपने सब दोसरे तरह के लोग हथिन ओकन्हीं से कोय समानता नयँ आउ
दोसरा ओकन्हीं सब पहिले या तो बंधुआ मजूर #### हलइ चाहे सैनिक 
खुद्दे फैसला करथिन की ओकन्हीं अपने के प्यार कर सकऽ हइ जी हियाँ हम
अपने से कहबइ जीना मोसकिल हइ  आउ रूसी अनुशासनात्मक बटालियन में तो आउ
मोसकिल हइ जी  अइकी हियाँ परी हुआँ से आवल कुछ लोग हइ ओकन्हीं हमन्हीं
हियाँ (अर्थात् यूरोपीय रूस) के जेल के प्रशंसा नयँ करऽ हइ (ओकन्हीं के
कहना हइ) जइसे नरक से हियाँ स्वर्ग में आ गेलूँ हँ  (हुआँ) काम कोय
विपत्ति नयँ हइ जी  कहल जा हइ हुआँ पहिलौका श्रेणी में तो #### पूरा के पूरा मिलिट्री वला नयँ हइ (जइसन कि हियाँ हइ) कम से
कम हमन्हीं हीं के अपेक्षा तो दोसरे तरह से व्यवहार कइल जा हइ जी  हुआँ
कहल जा हइ अभियुक्त खुद के घर में रह सकऽ हइ  हम हुआँ कभी नयँ गेलिए ह
लेकिन लोग के अइसन कहना हइ जी  सिर नयँ मूँड़ल जा हइ वरदी नयँ पेन्हते जा
हइ हलाँकि ई बात निम्मन हइ कि हियाँ वरदी में ओकन्हीं रहऽ हइ आउ सिर
मूँड़ल रहऽ हइ तइयो हियाँ व्यवस्थित अधिक हइ आउ आँख के अधिक मनोरम लगऽ हइ
जी  लेकिन खाली ओकन्हीं के ई अच्छा नयँ लगऽ हइ  आउ देखथिन कइसन
लुच्चा-लफंगा हइ ओकन्हीं जी  कोय कान्तोनिस्त [२] हइ दोसरा #### तेसरा कोय रस्कोलनिकोव (भिन्नमतावलंबी) चौठा कोय प्राच्य
चर्च के अनुयायी कृषक #### #### जे अपन परिवार आउ प्रिय बुतरुअन
के अपन मातृभूमि (रूस) में छोड़के अइले ह पचमा एगो यहूदी छट्ठा जिप्सी
सतमा नयँ मालूम केऽ आउ ई सब के कइसनो हालत में साथे-साथ रहे पड़ऽ हइ एक
दोसरा से सहमत होवे पड़ऽ हइ एक्के बरतन में खाय पड़ऽ हइ एक्के पटरा पर
सुत्ते पड़ऽ हइ  आउ अजादी तो कइसन हइ - एगो अतिरिक्त कोर खाली चोरी-चुपके
खाल जा सकऽ हइ हरेक ग्रोश (अद्धी आधा कोपेक) बूट में छिपावे पड़ऽ हइ आउ
जे कुछ हइ ऊ खाली जेल आउ जेल  इच्छा के विरुद्ध बकवास विचार दिमाग में
आवऽ हइ लेकिन ई सब हमरा पहिलहीं से मालूम हलइ  हमरा खास करके इच्छा हलइ
हमन्हीं के मेजर के बारे पूछताछ करे के  अकीम अकीमिच कुछ नयँ छिपइलकइ आउ
हमरा आद पड़ऽ हइ हमर विचार #### बिलकुल अच्छा नयँ हलइ  हमरा अभियो
दू साल ओकर शासन के अधीन रहे के किस्मत में बद्दल हलइ  ऊ सब कुछ जे अकीम
अकीमिच हमरा बतइलकइ बिलकुल सच प्रतीत होलइ ई अंतर के साथ कि अनुभव से
मस्तिष्क में निर्मित विचार वर्णन कइल सामान्य विचार के अपेक्षा हमेशे
अधिक प्रबल होवऽ हइ  ई अदमी भयंकर बस ई बात से हलइ कि अइसन अदमी लगभग
असीम शक्ति वला प्रधान हलइ दू सो आत्मा #### पर  अपने आप में ऊ खाली
उच्छृंखल आउ विद्वेषी अदमी हलइ आउ अधिक कुछ नयँ  कैदियन के ऊ अपन
स्वाभाविक दुश्मन नियन देखऽ हलइ आउ ई ओकर पहिला आउ सबसे बड़गर गलती हलइ 
ओकरा में वस्तुतः कुछ क्षमता हलइ लेकिन सब कुछ निमनो चीज ओकरा में विकृत
रूप में देखाय दे हलइ  असयंमी द्वेषी होवे के चलते ऊ कभी-कभी रतियो के
जेल में घुस जाय आउ जब देखइ कि कैदी बामे करवट सुत्तल हइ चाहे चित त
सुबह में ओकरा सजा देलवा दे हलइ दहिने करवट सुत्ते के ऊ बोलइ जइसन हम
औडर देलियो हल  जेल में ओकरा लोग नफरत करऽ हलइ आउ प्लेग नियन डरऽ हलइ 
ओकर चेहरा किरमिजी #### आउ भयंकर हलइ  सब कोय जानऽ हलइ कि ऊ पूरे
तरह से अपन अर्दली फ़ेदका के वश में हलइ  सबसे जादे प्यार करऽ हलइ ऊ अपन
पूडल (घुँघराला बाल वला नस्ल के एगो कुत्ता) त्रेज़ोरका के आउ ऊ लगभग
पगलाऽ गेलइ जब त्रेज़ोरका बेमार पड़ गेलइ  लोग के कहना हइ कि ऊ ओकरा चलते
अपन सगा बेटा नियन सुबक रहले हल एगो पशु-चिकित्सक के दूर भगा देलकइ आउ
अपन आदत के अनुसार लगभग ओकरा से झगड़ पड़लइ आउ फ़ेदका से ई बात सुनके कि
जेल में अइसन कैदी हइ जे खुद से सिक्खल पशु-चिकित्सक हइ जे चमत्कारिक रूप
से सफलतापूर्वक इलाज करऽ हइ त ऊ ओकरा तुरते बोलवइलकइ हमरा मदत कर  हम
तोरा पर पइसा के बौछार कर देबउ त्रेज़ोरका के खाली ठीक कर दे  ऊ कैदी के
चिल्लइते बोललइ ई साइबेरिया के एगो कृषक हलइ चलाँक बुद्धिमान वास्तव
में एगो बहुत दक्ष पशु-चिकित्सक लेकिन एगो पक्का कृषक हम त्रेज़ोरका तरफ
देखऽ हिअइ ऊ बाद में कैदियन के बतइलकइ लेकिन मेजर से अपन भेंट के बहुत
बाद जब सब कुछ भुला देल गेले हल देखऽ हिअइ - कुतवा सोफा के उज्जर गद्दी
पर पड़ल हइ आउ वस्तुतः देखऽ हिअइ कि सूजन हइ कि खून निकासे पड़तइ आउ हो
सकऽ हइ कि कुतवा ठीक हो जाय सच में  लेकिन अपने आप में सोचऽ हिअइ - आउ
अगर हम एकरा ठीक नयँ कर पइअइ आउ ई मर जाय  नयँ हम बोलऽ हिअइ
महामहिम अपने देरी से बोलइलथिन अगर कल्हे चाहे परसुन एहे बखत बोलइथिन
हल त हम कुतवा के ठीक कर देतिए हल लेकिन अभी हम नयँ कर सकऽ हिअइ इलाज
नयँ कर सकऽ हिअइ आउ त्रेज़ोरका मर गेलइ हमरा विस्तार से बतावल गेलइ कि
कइसे लोग हमन्हीं के मेजर के मार देवे लगी चाहऽ हलइ  जेल में एगो कैदी हलइ
 ऊ हमन्हीं हीं कइएक साल गुजार चुकले हल आउ अपन नम्र व्यवहार लगी मशहूर
हलइ  एहो नोटिस कइल गेले हल कि ऊ लगभग केकरो से कभियो बात नयँ करऽ हलइ 
ओकरा लोग एक प्रकार के पागल समझऽ हलइ  ऊ पढ़ल-लिक्खल हलइ आउ पिछले पूरे साल
लगातार बाइबिल पढ़ते रहलइ - दिन-रात  जब सब कोय सुत जाय ऊ अधरात के उट्ठइ
गिरजाघर के मोमबत्ती जलावइ स्टोव पर चढ़ जाय किताब खोलइ आउ सुबह तक पढ़ते
रहइ  एक दिन ऊ गेलइ आउ सर्जेंट के एलान कर देलकइ कि ऊ काम पर नयँ जाय लगी
चाहऽ हइ  मेजर के रिपोर्ट कइल गेलइ ऊ गरम हो गेलइ आउ तुरते खुद पहुँच
गेलइ  कैदी पहिलहीं से तैयार कइल अइँटा लेके टूट पड़लइ लेकिन निशाना चूक
गेलइ  ओकरा पकड़ लेल गेलइ मोकदमा चलावल गेलइ आउ सजा देल गेलइ  सब कुछ
बहुत जल्दी में हो गेलइ  तीन दिन बाद ऊ अस्पताल में मर गेलइ  मरते बखत ऊ
बोललइ कि ओकरा केकरो प्रति द्वेष नयँ हइ बस ऊ खाली कष्ट झेले लगी चाहऽ
हलइ  लेकिन ऊ कोय रस्कोलनिकोव (भिन्न मतावलंबी) नयँ हलइ  जेल में ओकरा
आदर के साथ आद कइल जा हलइ आखिरकार हमर बेड़ी बदलल गेलइ  ई दौरान वर्कशॉप
में एक पर एक कइएगो कलाच बेचे वला अइते गेलइ  ओकरा में कुछ बिलकुल छोटगर
लड़की हलइ  ओकन्हीं बड़गो होवे तक अकसर कलाच के साथ अइते रहलइ ओकन्हीं के
मइअन पकावऽ हलइ आउ ओकन्हीं बेचऽ हलइ  जवान होला पर ओकन्हीं आना जारी
रखलकइ लेकिन अब बिन कलाच के अइसन लगभग हमेशे होवऽ हलइ  छोटगर लड़कियो नयँ
रह गेले हल  एक कलाच के कीमत एक ग्रोश (अद्धी आधा कोपेक) हलइ आग लगभग
सब्भे कैदी ओकरा खरीदऽ हलइ  हम एक कैदी के नोटिस कइलिअइ एगो बड़ही सिर के
बाल उज्जर हो चुकले हल लेकिन लाल चेहरा वला आउ मुसकइते ऊ कलाच बेचे वली
लड़कियन के साथ हाव-भाव देखा रहले हल  ओकन्हीं के आवे के पहिले अभी-अभी अपन
गियारी से लाल सूती कपड़ा के रूमाल लपेट लेलके हल  एगो मोटगर आउ बिलकुल
चेचक के दाग भरल चेहरा वली किसैनी ओकर काम करे वला टेबुल पर अपन टोकरी
रखलकइ  ओकन्हीं दुन्नु के बीच गपशप चालू होलइ कल्हे तूँ काहे नयँ अइलहो
हल  कैदी आत्मसंतुष्ट मुसकान के साथ पुछलकइ हूँ  हम तो अइवे कइलिए हल
लेकिन तूँहीं तो नयँ मालूम कन्ने लापता हलऽ चुलबुली औरत जवाब देलकइ
हमरा बोलाके ले जाल गेले हल नयँ तो हमन्हीं जगहे पर होतिए हल  लेकिन
परसुन तोहन्हीं के दल के सब कोय हमरा से मिल्ले खातिर अइते गेला हल
केऽ-केऽ मर्याश्का अइलो हल ख़ावरोश्का अइलो हल चेकुन्दा अइलो हल
द्वुग्रोशोवाया (शा॰ दू ग्रोश वली) अइलो हल ई की हइ  हम अकीम
अकीमिच के पुछलिअइ वास्तव में  अइसन होवऽ हइ जी ऊ जवाब देलकइ
सहजतापूर्वक आँख निच्चे करते काहेकि ऊ बहुत पवित्र (सदाचारी) अदमी हलइ
अइसन वस्तुतः होवऽ हलइ लेकिन बहुत विरले आउ बड़ी मोसकिल से  बाध्य
जिनगी के पूरा स्वाभाविक कठिनाई के बावजूद साधारणतः अधिकतर लोग मसलन
(दारू) पीए लगी चाहऽ हलइ बनिस्बत ओइसन मामला में फँस्से के  औरतियन तक
पहुँच बनाना कठिन हलइ  जरूरी होवऽ हलइ समय आउ जगह चुन्ने के प्रबंध करे
के मिलन निश्चित करे के एकांत खोजे के जे विशेष रूप से कठिन हलइ गार्ड
के मनावे के जे आउ जादे कठिन हलइ आउ हर हालत में तुलनात्मक दृष्टि से
विचार कइला पर बहुत जादे पइसा खरच करे के  लेकिन तइयो बाद में हमरा
कभी-कभार प्रेम दृश्य के गोवाह बने में सफलता मिल गेलइ  हमरा आद पड़ऽ हइ
एक दिन गरमी में इर्तिश नदी के किनारे एगो बखार में हमन्हीं तीन अदमी हलिअइ
आउ एगो अइँटा के भट्ठी के गरम कर रहलिए हल गार्ड स्वभाव से निम्मन हलइ 
आखिरकार दूगो सूफ़्ल्योर (अनुबोधक गाइड) पधारलइ जइसन कि कैदी लोग
ओकन्हीं के पुकारऽ हइ  अच्छऽ कउची तोहरा एतना देर ठहरइले रखलको हमरा तो
लगऽ हको कि ज़्वेरकोव परिवार के हियाँ होतऽ कैदी ओकन्हीं के मिलते बोललइ
जेकरा हीं ओकन्हीं अइते गेले हल आउ जेकन्हीं लगी ऊ बहुत देर से इंतजार कर
रहले हल हम देर तक बइठल रहलिअइ लेकिन हम ओकरा हीं जेतना देर बइठल
रहलिअइ ओकरा अपेक्षा अभी एगो मुटरी #### खंभा पर जादे देर बइठल रहलो
होत  लड़की खुशी से जवाब देलकइ ऊ तो संसार के सबसे गंदा लड़की हलइ  ओहे
हलइ चेकुन्दा  ओकरे साथ द्वुग्रोशोवाया अइले हल  ई तो वर्णन के बाहर हलइ
आउ तोहरा साथ तो हमरा लम्मा समय तक भेंट नयँ होलइ औरतबाज कैदी बात जारी
रखलकइ द्वुग्रोशोवाया के संबोधित करते की बात हइ तूँ बहुत दुबराल देखाय
दे हो  हो सकऽ हइ  पहिले तो हम कहीं मोटगर हलिअइ लेकिन अब - अइकी लगऽ
हइ जइसे काँटा निंगल गेलिए ह हमेशे सैनिक सब के पास चक्कर लगावऽ हो जी
नयँ ई सब बात तोहरा नफरत करे वला लोग बतइलको होत लेकिन एकरा से की
होलइ जी  हमरा चाहे बिन  के जाय पड़इ लेकिन तइयो सैनिक के प्यार करबइ
छोड़ऽ ओकन्हीं के आउ हमन्हीं के प्यार करऽ हमन्हीं के पास पइसा हको
ई तस्वीर के पूरा करे खातिर कल्पना करते जाथिन ई औरतबाज के जे मूँड़ल
सिर वला बेड़ी में धारीदार बस्तर में आउ गार्ड के निगरानी में हलइ हम
अकीम अकीमिच से विदा होलिअइ आउ ई जानके कि हमरा जेल में वापिस जाय के हइ
गार्ड लेलिअइ आउ घर वापिस रवाना होलिअइ  लोग एकट्ठा हो रहले हल  काम से
सबसे पहिले वापिस ऊ लोग आवऽ हइ जेकरा आंशिक रूप से कोय निश्चित काम देल जा
हइ  कैदी के उत्साह से परिश्रमपूर्वक काम करे खातिर एकमात्र उपाय हइ कि
ओकरा कोय निश्चित काम #### #### देल जाय  कभी-कभी भारी-भरकम काम
देल जा हइ लेकिन तइयो ओकन्हीं दोगना गति से काम समाप्त कर ले हइ बनिस्बत
कि अगर रात के भोजन के बखत के ढोल बज्जे तक काम करावल जइते हल  काम खतम हो
गेला पर कैदी बिन कोय बाधा के घर जा हलइ आउ ओकरा कोय नयँ रोकऽ हलइ 
ओकन्हीं सब्भे एक्के साथ भोजन नयँ करते जा हइ बल्कि जे पहिले आवऽ हइ ऊ
पहिले भोजन करऽ हइ भनसाघर में सबके एक्के तुरी बइठावे के जगह नयँ हलइ  हम
शोरबा (सूप) के अजमाके देखलिअइ लेकिन हम ओकर अभ्यस्त नयँ होवे के चलते खा
नयँ पइलिअइ आउ हम खुद अपना लगी चाय बनइलिअइ  हमन्हीं टेबुल के अंतिम छोर
पर बइठ गेते गेलिअइ  हमरा साथ एगो साथी हलइ हमरे नियन एगो कुलीन घर के
कैदी लोग अइते रहलइ आउ जइते रहलइ  लेकिन काफी जगह हलइ अभियो सब्भे जामा
नयँ हले हल  पाँच लोग के एगो दल एगो बड़गर टेबुल के पीछू बइठ गेलइ  रसोइया
ओकन्हीं लगी दूगो बरतन में शोरबा उझललकइ आउ टेबुल पर एगो पूरे कठौती में
तल्लल मछली रख देलकइ  ओकन्हीं कुछ तो उत्सव मना रहले हल आउ अपन-अपन खाना
खा रहले हल  हमन्हीं दने ओकन्हीं तिरछा नजर से देख रहले हल  एगो
पोलिस्तानी अंदर अइलइ आउ ओकन्हीं के बगली में बइठ गेलइ घर नयँ गेलिए ह
लेकिन सब कुछ जानऽ हिअइ  एगो उँचगर कैदी जोर से चिल्लइलइ भनसाघर में
घुसते आउ सब उपस्थित लोग पर नजर डालते ऊ लगभग पचास बरिस के हलइ
मांसपेशीदार #### आउ दुब्बर-पातर  ओकर चेहरा से कुछ तो धूर्तता आउ
साथे-साथ खुशी झलक रहले हल  खास करके ओकर मोटगर निचगर लटकल होंठ
अद्वितीय हलइ ई ओकर चेहरा के कुछ तो बहुत हास्यजनक बना रहले हल अच्छऽ
रात तो ठीक से गुजारलऽ  त 'सलाम अलैकुम' काहे नयँ कहऽ हकहो  हमर कुर्स्क
दोस्त  ऊ बात जोड़लकइ अपन खुद के भोजन करते लोग के बगली में बइठते नून
आउ रोटी  मेहमान लोग से मिलथिन  लेकिन भाय साहब हमन्हीं कुर्स्क नयँ
हकिअइ त तंबोव से नयँ तंबोव से भी नयँ  हमन्हीं से भाय साहब
तोहरा कुछ नयँ मिलतो  तूँ धनगर किसान के पास जा हुआँ पुच्छऽ हमर पेट
में तो भाय लोग आझ इवान तस्कून आउ मारिया इकोतिश्ना हइ आउ काहाँ परी ऊ
धनगर किसान रहऽ हइ अउकी ऊ गाज़िन धनगर किसान हको ओकरे हीं जा गाज़िन
तो आझ खरीदारी कर रहले ह भाय लोग पी-पा गेलइ पूरा बटुआ पी-पाके खतम कर
रहले ह बीस रूबल हइ दोसरा टिप्पणी कइलकइ  कलाली में दारू बेचे वला
बनना फायदेमंद हइ भाय लोग त की मेहमान के स्वागत नयँ करबहो  अच्छऽ
तब तो (हमन्हीं के) सरकारी भोजन से काम चलावे पड़तइ त तूँ जाके चाय माँग
ल गन  अउकी कुलीन लोग #### पी रहलथुन हँ कइसन कुलीन लोग हियाँ
कोय कुलीन नयँ हइ ओइसने हइ जइसन हमन्हीं अभी हकिअइ कोना में बइठल एगो
कैदी उदासीनतापूर्वक बोललइ  अभी तक ऊ एक्को शब्द नयँ टुभकले हल चाय पी
सकऽ हलिअइ लेकिन एकरा लगी निवेदन करना लज्जा के बात हइ - आखिर शान के बात
हइ  मोटगरका होंठ वला कैदी टिप्पणी कइलकइ हमन्हीं दने सुदृष्टि से देखते
अगर चाहऽ हथिन त हम अपने के देबइ हम कहलिअइ ऊ कैदी के आमंत्रित करते
अपने के चाहीचाही  काहे नयँ चाही  ऊ टेबुल भिर अइलइ  अरे  घर पर
तो छाल के जुत्ता से शोरबा पीयऽ हलइ (अर्थात् बिलकुल निरक्षर हलइ) आउ
हियाँ चाय के बारे जान गेलइ कुलीन घर के पेय चाही ओकरा उदास कैदी बोललइ
की वास्तव में हियाँ परी कोय नयँ चाय पीयऽ हइ  हम ओकरा पुछलिअइ लेकिन
ऊ हमरा जवाब देवे के मेहरबानी नयँ कइलकइ अइकी लोग कलाच लेले आ रहले ह  त
कलाच भी साथ में लेवे के मेहरबानी करथिन कलाच अंदर लावल गेलइ  नौजवान
कैदी रोल के एगो पूरा बंडल लेके आवऽ हलइ आउ जेल में बेचऽ हलइ  कलाच बेचे
वली ओकरा हरेक दस कलाच बिकला पर एक कलाच दे हलइ एहे कलाच पर ओहो हिसाब
लगावऽ हलइ कलाच ले कलाच ले  भनसाघर में घुसके ऊ चिल्लइलइ मास्को
कलाच गरमागरम  हम खुद्दे खा जइतूँ हल लेकिन हमरा पइसा के जरूरत हके 
लेकिन बुतरू सब ई आखिरी कलाच बचलो ह - ओकरा लगी जेकरा माय हलो माय के
प्यार लगी ई अपील सब्भे के हँसा देलकइ आउ ओकरा हीं से कुछ कलाच खरदलकइ
सुनते जा भाय लोग ऊ बोललइ वास्तव में गाज़िन तो आझ पाप के हद तक पहुँच
जइतइ  हे भगमान  जब ऊ फिजूलखर्ची के बात सोच लेलकइ  अठअँक्खा (आठ आँख
वला) कभी भी पहुँच जा सकऽ हइ छिपा लेते जइतइ  की बात हइ बहुत जादे पी
लेलके ह की हाँ न  बदमाश लोग के परेशान करब करऽ हइ हूँ तब तो
मुक्का-मुक्की तक बात पहुँच जइतइ ओकन्हीं केकरा बारे बतियाऽ रहले ह 
हम अपन बगल में बइठल पोलिस्तानी के पुछलिअइ गाज़िन के बारे जे एगो कैदी
हइ  ऊ शराब के धंधा करऽ हइ  जे कुछ पइसा मिल्लऽ हइ तुरतम्मे ओकरा
पी-पाके खतम कर दे हइ  ऊ क्रूर आउ बदमाश हइ लेकिन जब पीयल नयँ रहऽ हइ त
शांत रहऽ हइ जब चढ़ा लेतइ त सब कुछ बहरसी आ जइतइ ऊ लोग पर चम्मच लेके टूट
पड़ऽ हइ  तब ओकरा शांत करते जा हइ कइसे ओकरा नियंत्रित कइल जा हइ
ओकरा पर करीब दस कैदी लोग टूट पड़ते जा हइ आउ भयंकर रूप से ओकर पिटाई
शुरू कर देते जा हइ तब तक जब तक कि ऊ होश नयँ खो दे हइ मतलब पीट-पीटके
अधमरू कर देल जा हइ  तब ओकरा पटरा के बिछौना पर डाल देल जा हइ आउ भेड़ के
खाल के अधकटिया कोट ओढ़ा देवल जा हइ लेकिन अइसे तो ओकन्हीं ओकरा जान मार
दे सकऽ हइ दोसरा कोय के मार डालते हल लेकिन ओकरा नयँ  ऊ भयंकर रूप से
बलवान हइ हियाँ जेल के सब लोग से आउ बहुत मजबूत काठी के  दोसरहीं सुबह
में ऊ बिलकुल स्वस्थ हो जा हइ मेहरबानी करके हमरा बताथिन हम
पोलिस्तानी के पूछताछ करना जारी रखलिअइ वस्तुतः ओकन्हियों तो अपन खुद के
खाना खइते जा हइ आउ हम चाय पीयऽ हिअइ  तइयो ओकन्हीं मानूँ चाय के चलते
हमरा से ईर्ष्या करऽ हइ  एकर की मतलब हो सकऽ हइ चाय के एकरा से कुछ
मतलब नयँ हइ पोलिस्तानी जवाब देलकइ ओकन्हीं अपने सब से ई बात से जरऽ
हइ कि अपने सब कुलीन घराना के हथिन आउ ओकन्हीं से अपने के कोय समानता नयँ
हइ  ओकन्हीं में से कइएक लोग अपने सब से लड़ाइयो-झगड़ा करे लगी चाह सकऽ हइ 
ओकन्हीं के बहुत इच्छा होतइ कि अपने सब के अपमानित करइ नीचा देखावइ  अपने
सब आउ बहुत कुछ हियाँ परी कष्टदायक घटना देखथिन  हियाँ परी हमन्हीं सब लगी
भयंकर रूप से कठिन समय हकइ  हमन्हीं सब्भे लगी हर तरह से अधिक कठिन समय हइ
 एकरा मामले में अभ्यस्त होवे खातिर बहुत विरक्ति के आवश्यकता हइ  अपने
के चाय के चलते आउ खास भोजन के चलते अभियो कइएक तुरी कष्टदायक घटना आउ
गारी-गल्लम से पाला पड़तइ ई बात के बावजूद कि हियाँ परी बहुत सारे लोग अकसर
अपन खाना खइते जा हइ आउ कुछ लोग हमेशे चाय पीते जा हइ  ओकन्हीं जे चाहइ
कर सकऽ हइ लेकिन अपने सब के बिलकुल नयँ करे के चाही एतना कहके ऊ उठ गेलइ
आउ टेबुल भिर से चल गेलइ  कुछ मिनट के बाद ओकर बात सच साबित होलइ  #### #### #### #### #### #### #### #### #### #### */ #### #### #### #### #### #### #### #### #### #### #### #### #### #### सूची #### #### 0 #### #### #### #### #### #### /* #### #### */ #### #### #### #### #### #### #### #### #### #### #### #### #### कालापानी(साइबेरिया में जेल के जिनगी)भाग-१ अध्याय-१:
मुर्दाघरहमन्हीं के जेल एगो किला के बिलकुल किनारे छोर पर हलइ किला के
परकोटा के पीछू में  बाड़ा के दरार से भगवान के दुनिया के देखल जाय त की
कुच्छो नयँ देखाय देतइ  आउ देखला पर खाली अकास के एगो हिस्सा देखाय दे हइ
आउ लम्मा-लम्मा घास-पात से भरल मट्टी के उँचगर बाँध जेकरा पर दिन-रात
पहरेदार आगे-पाछे चक्कर लगइते रहऽ हइ  फेर तुरते सोचे लगऽ हूँ कि समुच्चे
साल के साल गुजर जात आउ बाड़ा के दरार से हमरा देखे ल मिल्लत ओहे उँचगर
बाँध ओहे पहरेदार आउ ओहे अकास के एगो छोट्टे गो हिस्सा ऊ अकास के नयँ जे
जेल के उपरे हइ बल्कि दूर-दूर के मुक्त अकास के  एगो बड़गर प्रांगण के
कल्पना करहो - दू सो डेग लम्मा आउ डेढ़ सो डेग चउला एगो अनियमित षट्कोण के
आकार में उँचगर-उँचगर पट्टी से मतलब जमीन के अंदर गहराई तक खनके मजबूती
से गड़ल उँचगर-उँचगर खंभा के छरदेवाली से चारो तरफ से पूरा घेरल कसके एक
दोसरा छोर के जोड़ल आड़े-तिरछे तख्ता से मजबूत कइल आउ उपरे तरफ नोकदार - त ई
हइ जेल के बाहरी छरदेवाली  (ई षट्कोणनुमा) छरदेवाली के एक भुजा #### )
में एगो मजबूत गेट बन्नल हइ जे हमेशे बन रहऽ हइ दिन-रात हमेशे संतरी
द्वारा पहरा देल जा हइ एकरा खाली जरूरत के मोताबिक खोलल जा हलइ काम पर
जाय लगी (कैदी सब के) छोड़े खातिर  ई गेट के बहरसी उज्ज्वल आउ स्वतंत्र
संसार हलइ जाहाँ बाकी सब नियन लोग रहऽ हलइ  लेकिन छरदेवाली के ई तरफ अइसन
संसार हलइ जे एक तरह के परीकथा के काल्पनिक दुनियाँ नियन हलइ  हियाँ एगो
अपनहीं खास दुनियाँ हलइ जे केकरो से मेल नयँ खा हलइ हियाँ हलइ अप्पन खास
कानून अप्पन पेन्हावा-ओढ़ावा अप्पन रस्म-रिवाज आउ जिंदा मुरदा घर अइसन
जिनगी - जइसन आउ कधरो नयँ हलइ आउ खास तरह के लोग  एहे खास कोना के हम
वर्णन करे जा रहलिए ह जइसीं छरदेवाली के अंदर घुसभो - त एकरा में कइएक
बिल्डिंग देखभो  अंदर के चौड़गर प्रांगण के दुन्नु बगली दूगो एकमंजला लकड़ी
के लमगर मकान हकइ  ई जेल के दूगो बैरक हइ  हियाँ परी कैदी रहते जा हइ
जेकरा कइएक श्रेणी (दर्जा) में विभाजित कइल हइ  बाद में छरदेवाली के दूर
वला भाग में आउ एगो ओइसने लकड़ी के मकान हइ - ई भनसाघर हइ दू कक्ष में
विभाजित ओकरो आगू में एगो आउ मकान हइ जेकरा में एक्के छत के निच्चे
तहखाना गोदाम बखार (अनाजघर) हकइ  प्रांगण के बीच वला हिस्सा खाली हइ आउ
ई एगो सपाट काफी बड़गो मैदान हइ  हियाँ कैदी सब के लाइन में खड़ी कइल जा हइ
सुबहे दुपहर आउ साँझ के नाम पुकारके हाजिरी लेल जा हइ कभी-कभी दिन में
कइएक तुरी भी - संतरी सब के शक्का आउ ओकन्हीं के शीघ्रतापूर्वक गिन्ने के
दक्षता के अनुसार  चारो बगली बिल्डिंग सब आउ छरदेवारी के बीच में काफी
बड़गर फासला हकइ  हियाँ बिल्डिंग के पिछुत्ती में जादे गैरमिलनसार आउ
उदास प्रवृत्ति के कुछ कैदी काम से छुट्टी मिलला के बखत घुम्मे-फिरे लगी
पसीन करऽ हइ सब्भे के नजर से छिप्पल अपन विचार में लीन रहे खातिर 
घुम्मे-फिरे के बखत ओकन्हीं से मोलकात हो गेला पर ओकन्हीं के उदास अंकित
चेहरा तरफ एकटक देखना हमरा अच्छा लगऽ हलइ आउ ई अंदाज लगाना कि ओकन्हीं
कउची बारे सोचब करऽ हइ  एगो कैदी अइसन हलइ जेकरा फुरसत के समय छरदेवाली
के स्तंभ के गिनती करना एगो प्रिय काम हलइ  ओकर संख्या कुल डेढ़ हजार हलइ
आउ ऊ सब के गिनती कर लेलके हल आउ सब ओकर ध्यान में हलइ  हरेक स्तंभ के
मतलब ओकरा लगी एक दिन हलइ हरेक दिन ऊ एक स्तंभ के हिसाब से अंकित करऽ हलइ
आउ ई तरह बिन गिनती कइल स्तंभ के आधार पर स्पष्ट रूप से ऊ देख सकऽ हलइ कि
केतना दिन ओकरा आउ जेल में बितावे के बच्चल हइ  ऊ तहे दिल से खुश हो जा
हलइ जब ऊ षट्कोण के कोय एक भुजा के अंतिम तक पहुँच जा हलइ  ओकरा अभियो
कइएक साल तक इंतजार करे के हलइ लेकिन जेल में धीरज धरे के सीख मिल जा हइ 
एक तुरी हम देखलिअइ कि एगो कैदी अपन साथी सब से बिदाई ले रहले हल जे जेल
में बीस बरिस कटलके हल आउ आखिरकार अब मुक्त होके जा रहले हल  अइसनो लोग
हलइ जेकन्हीं के आद हलइ जब ऊ जेल में पहिले तुरी अइले हल एगो लापरवाह
युवक के रूप में जेकरा न तो अपन अपराध के बारे चिंता हलइ आउ न अपन दंड
के ऊ अब उज्जर केश के साथ बूढ़ा के रूप में जा रहले हल उदास आउ दुखी चेहरा
के साथ  ऊ चुपचाप हमन्हीं के सब्भे छोवो बैरक से होके गुजरलइ  हरेक बैरक
में प्रवेश करते ऊ प्रतिमा के सामने प्रार्थना कइलकइ आउ फेर साथी सब के
सामने कमर तक निच्चे झुकलइ अपना बारे कुछ बुरा नयँ आद करे के निवेदन करते
 हमरा एहो आद पड़ऽ हइ जब एक दिन एगो कैदी के जे पहिले साइबेरिया में एगो
संपन्न किसान हलइ साँझ होवे के पहिले गेट पर बोलावल गेले हल  एकर छो
महिन्ना पहिले ओकरा समाचार मिलले हल कि ओकर घरवली दोसर शादी कर लेलके हल
जेकरा चलते ऊ बहुत दुखी हो गेले हल  अब ऊ (ओक्कर घरवली) खुद्दे जेल में
अइलइ ओकरा बोलवइलकइ आउ ओकरा कुछ उपहार देलकइ  ओकन्हीं लगभग दू मिनट बात
करते गेलइ दुन्नु लोर बहइते गेलइ आउ हमेशे लगी अलग हो गेते गेलइ  हम ओकर
चेहरा देखलिअइ जब ऊ बैरक में लौटलइ  हाँ ई जगह में धीरज धरे लगी
सिक्खल जा सकऽ हलइ जब अन्हेरा छा जा हलइ त हमन्हीं सब के बैरक में ले जाल
जा हलइ जाहाँ रातो भर बन करके रक्खल जा हलइ  हमरा प्रांगण से वापिस बैरक
लौटना हमेशे दर्दनाक लगऽ हलइ  ई लमगर निचगर आउ दमघोंटू कमरा हलइ
मेदबत्ती #### #### चरबी के बन्नल मोमबत्ती) से धुँधला रोशनी कइल आउ
भारी दमघोंटू गन्ह से भरल  अभी हमरा समझ में नयँ आवऽ हके कि कइसे हम ओकरा
में दस साल रहके गुजार देलूँ  हमर कमरा में बिछौना के रूप में लकड़ी के
प्लैटफार्म पर बन्नल तीन गो तख्ता हलइ - एतने सुनी हमर जगह हलइ  एहे तख्ता
सब पर हमन्हीं के एक्के कमरा में तीस अदमी के रक्खल गेले हल  जाड़ा में
हमन्हीं के जल्दी बन कर देल जा हलइ लगभग चार घंटा इंतजार करे पड़ऽ हलइ एकर
पहिले के सब लोग सुत जाय  आउ तब तक - शोरगुल हुल्लड़बाजी ठहाका
गर्रम-गारी जंजीर के झनझनाहट धुआँ आउ कारिख मूँड़ल माथा अंकित चेहरा
चिथड़ा कपड़ा सब कुछ - गंदा आउ कलंकित  हाँ मानव जीवनशक्ति संपन्न होवऽ
हइ  मानव अइसन जीव हइ जे सब कुछ के अभ्यस्त हो जा हइ आउ हमर सोच से ई
ओकर सबसे उत्तम परिभाषा हइ  हमन्हीं के जेल में कुल मिलाके लगभग अढ़ाय सो
अदमी हलइ - ई संख्या लगभग स्थिर रहऽ हलइ  कुछ आवऽ हलइ त दोसरा कुछ लोग
अपन अवधि पूरा करके चल जा हलइ तेसरा कुछ लोग मर जा हलइ  आउ हियाँ कइसन
लोग नयँ हलइ  हमरा लगऽ हइ रूस के हरेक गुबेर्निया (प्रांत) हरेक क्षेत्र
के कोय न कोय प्रतिनिधि हियाँ परी हलइ  विजातीय (गैर-रूसी विशेष रूप से
रूस के पूर्वी क्षेत्र के लोग) भी हलइ काकेशिया के पहाड़ी प्रदेश के भी
कइएक कैदी हलइ  ई सबके अपराध के गंभीरता के अनुसार विभाजित कइल हलइ आउ
परिणामस्वरूप अपराध के निर्धारित साल के संख्या के अनुसार जेतना तक
ओकन्हीं के जेल में गुजारे के हलइ ई मानल जा सकऽ हइ कि अइसन कोय अपराध
नयँ हलइ जेकर हियाँ कोय प्रतिनिधि नयँ हलइ  कुल कैदियन में से अधिकांश
असैनिक अथवा सिविल (मिलिट्री के विपरीतार्थक) श्रेणी के ссыльнокаторжные
(सिल्नो-कातोर्झनिए अर्थात् निर्वासित आउ सश्रम कारावास दंडित लोग) हलइ
जेकरा खुद कैदी लोग नादानी से अशुद्ध उच्चारण करके сильнокаторжные
(सिल्नो-कातोर्झनिए अर्थात् घोर रूप से सश्रम कारावास दंडित) कहऽ हलइ [१] 
ई अइसन अपराधी होवऽ हलइ जे संपत्ति के अधिकार से सर्वथा वंचित समाज से
बहिष्कृत बहिष्कार के शाश्वत प्रमाण के रूप में चिन्हा से अंकित चेहरा
वला रहऽ हलइ  ओकन्हीं के सश्रम कारावास खातिर आठ से दस बरिस के अवधि लगी
भेजल जा हलइ आउ बाद में (दंड भुगत लेला पर) साइबेरिया के कउनो वोलस्त (जिला
के उपविभाजित क्षेत्र) में उपनिवेशी #### #### के रूप में वास
करे लगी वापिस भेज देल जा हलइ  मिलिट्री श्रेणी के भी अपराधी हलइ जे
संपत्ति के अधिकार से वंचित नयँ हलइ जइसन कि साधारणतः रूसी मिलिट्री
अनुशासनिक कंपनी में होवऽ हइ  ओकन्हीं के छोटगर अवधि लगी दंडित करल जा
हलइ आउ दंड के अवधि समाप्त हो गेला के बाद वापिस हुएँ भेज देवल जा हलइ
जाहाँ से अइले हल साइबेरिया के लाइन बटालियन में सैनिक के रूप में 
ओकन्हीं में से अधिकतर फेर से जेल में वापिस आ जा हलइ कोय दोसर गंभीर
अपराध के कारण लेकिन अबरी छोटगर अवधि खातिर नयँ बल्कि बीस बरिस खातिर  ई
श्रेणी के आजीवन कैदी कहल जा हलइ  लेकिन तइयो आजीवन कैदी सब्भे तरह के
अधिकार से बिलकुल वंचित नयँ रहऽ हलइ  आउ आखिर सबसे भयंकर अपराधी सब के
एगो विशेष श्रेणी हलइ जे काफी बड़गर संख्या में विशेष रूप से सैनिक लोग
के हलइ  एकरा विशेष श्रेणी के नाम से जानल जा हलइ  पूरे रूस से हियाँ
अपराधी लोग के भेजल जा हलइ  ओकन्हीं खुद्दे अपना के आजीवन कैदी समझते जा
हलइ आउ अपन दंड के अवधि के बारे नयँ जानऽ हलइ  कानून के मोताबिक ओकन्हीं
से दोगना आउ तिगुना काम करवावे के हलइ  ओकन्हीं के जेल में अस्थायी रूप से
रक्खल गेले हल जब तक कि साइबेरिया में सबसे कठोर श्रम के कारावास नयँ
स्थापित हो जाय  तोहन्हीं सब लगी एगो निश्चित अवधि हको लेकिन हमन्हीं के
तो हमेशे लगी कठोर श्रम के दंड भुगते के हइ ओकन्हीं दोसर कैदी सब के
बोलते जा हलइ  हमरा सुन्ने में अइलइ कि ई श्रेणी के समाप्त कर देल गेले ह
 एकरा अलावे हमन्हीं के समय वला जेल के असैनिक श्रेणी के भी समाप्त कर
देल गेले ह आउ एक्के गो समरूप सैनिक-कैदी के अनुशासनिक कंपनी बनावल गेले ह
 जाहिर हइ कि एकरे साथ प्रशासन अर्थात् अधिकारीगण में भी परिवर्तन हो
गेले ह  मतलब हम जेकर वर्णन कर रहलिए ह ऊ पुरनका घटना हइ बहुत पहिलहीं
के गुजरल आउ बित्तल मामला हइ …ई सब बहुत पहिले के बात हलइ अब ई सब हमरा
सपना नियन लगऽ हइ  हमरा आद पड़ऽ हइ जब हम जेल में (पहिले तुरी) प्रवेश
कइलिए हल  साँझ के बखत हलइ दिसंबर महिन्ना  अन्हार होवे लगले हल कैदी
लोग काम से वापिस आ रहते गेले हल हाजिरी के तैयारी हो रहले हल  एगो मोछैल
सर्जेंट #### #### #### आखिर ई विचित्र घर के
दरवाजा हमरा लगी खोललकइ जेकरा में हमरा एतना साल गुजारे के हलइ एतना सारा
संवेदना के बरदास करे के हलइ जेकरा बारे कोय वास्तविक अनुभव नयँ रहला से
हमरा कोय मोटा-मोटी भी अंदाजा नयँ हलइ  मसलन हम कभियो अइसन भयंकर आउ
कष्टदायक अनुभव के कल्पना नयँ कर सकलिए हल - कि पूरे दस साल के हमर जेल के
दौरान एक्को मिनट लगी हमरा एकांत नयँ मिल्लत  काम के दौरान हमेशे गार्ड के
निगरानी में घर पर दू सो साथी के साथ आउ एक्को तुरी एक्को तुरी - अकेल्ले
नयँ  लेकिन तइयो हमरा एकर अभ्यस्त होवे पड़ल  हियाँ परी हलइ - संयोगवश
हत्या करे वला आउ पेशेवर हत्यारा डाकू आउ डाकू सब के अतमान (सरदार) 
साधारण चोर-ठग हलइ आउ अइसन अवारा लोग जे दक्ष पकिटमार चाहे सेंधमार हलइ 
अइसनो लोग हलइ जेकरा बारे ई निर्णय करना मोसकिल हलइ कि काहे लगी ओकन्हीं
हियाँ परी अइले होत  एकरा अलावे हरेक के अपन कहानी हलइ अस्पष्ट आउ भारी
कल्हे के नशा के मदहोशी नियन  साधारणतः ओकन्हीं अपन अतीत के बारे बहुत कम
बोलऽ हलइ एकरा बारे बातचीत करना पसीन नयँ करऽ हलइ आउ स्पष्टतः अतीत के
बारे सोचे के कोशिश नयँ करऽ हलइ  ओकन्हीं में से अइसन हत्यारो के जानऽ
हलिअइ एतना हद तक खुश रहे वला के एतना हद तक कभियो नयँ सोचे आउ परवाह करे
वला के कि बाजी भी लगा सकऽ हलिअइ कि ओकन्हीं के अंतःकरण कभियो ओकन्हीं के
नयँ कोसलके हल  लेकिन उदास मनोवृत्ति के लोग भी हलइ जे लगभग हमेशे चुपचाप
रहऽ हलइ  साधारणतः कोय भी अपन जिनगी के बारे विरले बात करऽ हलइ उत्सुकता
के फैशन भी नयँ हलइ एकर रिवाज नयँ हलइ आउ एकर स्वागत भी नयँ होवऽ हलइ 
अतएव विरले संयोगवश अगर कोय निकम्मा रहला से बात करे ल शुरू कर देय त
दोसरा अनमना ढंग से आउ उदासीन होल सुन्नइ  हियाँ परी कोय केकरो (कुछ कहके
ओकरा) अचरज में नयँ डाल सकऽ हलइ  हमन्हीं - पढ़ल-लिक्खल लोग हिअइ 
ओकन्हीं अकसर एक प्रकार से आत्मसंतुष्टि से बोलइ  हमरा आद पड़ऽ हइ कि कइसे
एक तुरी एगो डाकू नशा में धुत्त (जेल में कभी-कभी पीके धुत्त हो जाना संभव
हलइ) बतावे लगलइ कि कइसे ऊ एगो पाँच साल के बुतरू के गला रेत देलके हल
कइसे ऊ पहिले ओकरा खिलौना से फुसलइलके हल ओकरा कहीं तो एगो खाली पड़ल बखार
में ले गेले हल आउ हुएँ ओकर गला रेत देलके हल  पूरा बैरक जे अभी तक ओकर
मजाक पर हँस्सब करऽ हलइ समवेत स्वर में एक अदमी नियन चिल्लइलइ आउ ऊ डाकू
के चुप हो जाय पड़लइ बैरक गोस्सा से नयँ चिल्लइलइ बल्कि अइसीं काहेकि
एकरा बारे बोले के जरूरत नयँ हलइ काहेकि एकरा बारे बोले के मनाही हलइ 
प्रसंगवश हम ई बात ध्यान में लावे लगी चाहबइ कि ई कैदी लोग वास्तव में
शिक्षित हलइ आउ आलंकारिक अर्थ में भी नयँ बल्कि शाब्दिक अर्थ में  आउ
निस्संदेह ओकन्हीं में से आधा से जादे लोग पढ़ आउ लिख सकऽ हलइ  कउन दोसर
जगह में जाहाँ रूसी लोग बड़गर जगह में जामा होवऽ हइ ओकरा में से दू सो
पचास लोग के दल के अलगे कर सकऽ हो जेकरा में से आधा लोग पढ़ल-लिक्खल होवइ 
बाद में हमरा सुन्ने में अइलइ कि कोय तो अइसने आँकड़ा के आधार पर ई
निष्कर्ष निकासे लगलइ कि शिक्षा लोग के बिगाड़ऽ हइ  ई गलत हइ - हियाँ कारण
कुछ दोसरे हइ हलाँकि ई बात से असहमत तो नयँ होल जा सकऽ हइ कि शिक्षा लोग
में आत्मविश्वास विकसित करऽ हइ  लेकिन वस्तुतः ई कोय खामी #### बिलकुल
नयँ हइ कैदी सब के हरेक श्रेणी के अलग पोशाक हलइ - एक के शर्ट के आधा
हिस्सा गाढ़ा भूरा रंग के त दोसरा आधा हिस्सा धूसर #### आउ पैंट भी
ओइसीं - एक गोड़ धूसर आउ दोसरा गाढ़ा भूरा  एक तुरी काम के दौरान #### बेचे वली एगो लड़की कैदी सब बिजुन आके हमरा दने देर तक एक टक देखते
रहलइ आउ फेर अचानक ठठाके हँस पड़लइ  ओह केतना खराब लगऽ हइ  ऊ चिल्लइलइ
धूसर कपड़ा भी कमती हलइ आउ करिया कपड़ा भी कमती हलइ  अइसनो श्रेणी के
कैदी हलइ जेकर पूरा शर्ट एक्के धूसर रंग के कपड़ा के हलइ लेकिन खाली
आस्तीन (बाँह) गढ़गर भूरा हलइ  मथवो अलगे-अलगे ढंग से मूड़ल रहऽ हलइ - एक के
आधा सिर अनुदैर्घ्य दिशा में #### गरदनियाँ भिर से निरार दने
तक) आउ दोसरा के अनुप्रस्थ दिशा में #### एक कान से दोसरा कान
तक)  पहिलहीं नजर में ई पूरे विचित्र परिवार में एक प्रकार के प्रचंड
समानता देखल जा सकऽ हलइ सबसे मुख्य आउ सबसे मौलिक व्यक्तित्व भी जे
अनजाने में दोसरा अभियुक्त पर अपन प्रभुत्व जमावऽ हलइ ओहो पूरे जेल के
सामान्य सुर #### अपनावे के प्रयास करऽ हलइ  सामान्य रूप से हम कहबइ कि
ई सब लोग - कुछ इन्नल-गिन्नल बेहद खुश लोग के अपवाद के छोड़के जेकरा
सामान्य रूप से घृणा के दृष्टि से देखल जा हलइ लोग खिन्न ईर्ष्यालु
भयंकर रूप से अहंकारी डींग हाँके वला चिड़चिड़ा आउ उँचगर दर्जा के
औपचारिकतावादी हलइ  कउनो चीज से आश्चर्यचकित नयँ होवे के क्षमता ओकन्हीं
के सबसे बड़गर गुण हलइ  सब कोय ई मामले में पागल हलइ कि बाहर से खुद के
नियंत्रित रक्खल जाय  लेकिन अकसर सबसे अहंकारी रूप बिजली के गति से बदलके
सबसे कायर हो जा हलइ  कुछ वास्तव में शक्तिमान लोग हलइ ई सीधा-सादा लोग
हलइ आउ अप्रभावित रहऽ हलइ  लेकिन ई विचित्र बात हलइ - अइसन वास्तविक
शक्तिशाली लोग में से कुछ लोग हद से बाहर दर्जा के अहंकारी हलइ लगभग
बेमारी के हद तक  साधारणतः अहंकार बाह्याडंबर ओकन्हीं के पहिला योजना रहऽ
हलइ  ओकन्हीं में से अधिकतर भ्रष्ट आउ भयंकर रूप से बदचलन हलइ  अफवाह
लगातार जारी रहऽ हलइ - ई नरक हलइ घुप्प अन्हेरा  लेकिन जेल के आंतरिक
नियम आउ स्वीकृत रस्म-रिवाज के विरुद्ध अवाज उठावे के कोय साहस नयँ करऽ
हलइ सब कोय आत्मसमर्पण कर दे हलइ  कुछ अपवादात्मक चरित्र हलइ जे तीक्ष्ण
रूप से विलक्षण हलइ मोसकिल से आउ लचारी में झुक्के वला लेकिन तइयो झुक
जाय वला तो हइए हलइ  जेल में अइसन लोग आवऽ हलइ जे सीमा से बहुत बाहर चल
जा हलइ स्वतंत्र रहला पर बिन सोचले-समझले निश्चित मापदंड के बाहर बहुत कुछ
कर बइठऽ हलइ कुछ ई तरह कि अपन अपराध आखिर मानूँ अपन होश में नयँ रहला से
करऽ हलइ मानूँ खुद ओकरा एकर कारण के भान नयँ होवऽ हलइ मानूँ सरसाम में
हलइ नशा में हलइ अकसर अहंकारवश सबसे उँचगर दर्जा तक उत्तेजित होके 
लेकिन हमन्हीं हीं ओकन्हीं के तुरते नियंत्रित कर लेल जा हलइ एकर बावजूद
कि कुछ लोग जेल में आवे के पहिले पूरे गाँव-कसबा आउ शहर के आतंकित करके
रखले रहऽ हलइ  अपन चारो बगली नजर डालला पर नयका-नयका आवल कैदी जल्दीए समझ
जा हलइ कि ऊ ओइसन जगह पे नयँ अइले ह कि हियाँ ऊ अब केकरो हैरान नयँ कर
सकऽ हइ आउ स्पष्ट रूप से शांत पड़ जा हलइ आउ सामान्य सुर अपनाऽ ले हलइ  ई
सामान्य सुर बाह्य रूप से एक प्रकार के विशेष आत्मसम्मान में हलइ जे जेल
के लगभग हरेक निवासी में अंतर्निहित हलइ  ई मानूँ वस्तुतः कठोर श्रम से
दंडित कैदी के प्रतिष्ठा #### के मामला हलइ कउनो पद (रैंक) के बात
हलइ आउ ओहो सम्मानजनक  लाज आउ पश्चात्ताप के कोय चिन्हा नयँ  लेकिन एक
प्रकार के बाह्य रूप से शांति हलइ अइसन कहल जाय कि औपचारिक एक प्रकार के
शांत दार्शनिकता - हमन्हीं तो मृत लोग हिअइ ओकन्हीं बोलऽ हलइ अजादी से
तो जी नयँ सकलऽ त अब हरियरका रोड पर परेड करऽ आउ रैंक गिन्नऽ  बाप-माय
के कहना नयँ सुनलऽ त अब ढोल के थाप सुन्नऽ  ज़रदोज़ी के काम तो नयँ करे
लगी चाहलऽ त अब हथौड़ी से पत्थल तोड़ऽ  ई सब कुछ अकसर बोलल जा हलइ नैतिक
शिक्षा के रूप में आउ सामान्य मुहावरा आउ कहावत के रूप में लेकिन गंभीरता
से कभी नयँ  ई सब खाली शब्द हलइ  मोसकिल से ओकन्हीं में से कोय एक्को गो
आंतरिक रूप से अपन गैरकानूनीपन #### के स्वीकार करऽ हलइ  अगर
कैदी सब में से छोड़के कोय अनजान व्यक्ति कोय कैदी के ओकर अपराध के कारण
निंदा करइ ओकरा झिड़की देय (हलाँकि कोय अपराधी के निंदा करना रूसी रिवाज
नयँ हइ) - त गारी-घिन्ना के कोय अंत नयँ होबइ  आउ गारी देवे में केतना
माहिर हलइ ओकन्हीं  गारी ओकन्हीं बिलकुल विशुद्ध रूप में आउ कलात्मक ढंग
से दे हलइ  गारी देवे के कला तो ओकन्हीं हीं एगो विज्ञान के दर्जा तक
पहुँच गेले हल ओकन्हीं गारी के शब्द पर ओतना नयँ जा हलइ जेतना गारी के
अर्थ मर्म आउ विचार पर जा हलइ - आउ ई अधिक परिष्कृत आउ विषैला हइ 
ओकन्हीं बीच लगातार लड़ाय ई विज्ञान के आउ जाद हीं विकसित कर रहले हल  ई सब
लोग छड़ी के बल पर काम करऽ हलइ - परिणामस्वरूप ऊ निकम्मा हलइ
परिणामस्वरूप दुराचारी बन जा हलइ - अगर पहिलहीं दुराचारी नयँ हलइ त जेल
में दुराचारी बन रहले हल  ओकन्हीं सब हियाँ अपन मन से जामा नयँ होते गेले
हल ओकन्हीं सब्भे एक दोसरा लगी अजनबी हलइ  शैतान तीन जोड़ा जुत्ता घिस
चुकले होत एकर पहिले कि हमन्हीं के हियाँ एक टोली में एकट्ठा कइल गेलइ 
ओकन्हीं अपने आप में बोलते जा हलइ आउ ओहे से चुगलखोरी षड्यंत्र औरतानी
तोहमत ईर्ष्या झगड़ा-झंझट घृणा - ई नारकीय जिनगी में पहिला प्लान में हलइ
 कोय चुड़ैल ओइसन चुड़ैल नयँ हो सकऽ हलइ जइसन ई हत्यारा सब में से कुछ लोग
हलइ  हम ई बात दोहरावऽ हिअइ कि हमन्हीं बीच बरियार चरित्रवान समुच्चे
जिनगी आगू बढ़े आउ शासन करे के अभ्यस्त पनिया #### निडर लोग भी हलइ
 एकन्हीं सब के स्वाभाविक रूप से आदर के दृष्टि से देखल जा हलइ ओकन्हीं
अपना तरफ से हलाँकि अकसर अपन प्रतिष्ठा पर बहुत ईर्ष्यालु हलइ लेकिन
साधारणतः ई प्रयास करऽ हलइ कि दोसरा लगी भार नयँ होबइ छोटगर-छोटगर बात पर
झगड़ा नयँ करऽ हलइ असाधारण गौरव के साथ आचरण करऽ हलइ समझदार आउ अधिकारी के
लगभग हमेशे आज्ञाकारी हलइ - आज्ञापालन के सिद्धांत पर नयँ फर्ज के आधार पर
नयँ बल्कि ई तरह मानूँ कउनो प्रकार के समझौता के अनुसार परस्पर लाभ
समझके  एकर विपरीत (अधिकारीगण द्वारा) ओकन्हीं के साथ सावधानी से व्यवहार
कइल जा हलइ  हमरा आद पड़ऽ हइ कि कइसे ओइसनकन कैदी में से एगो के जे निडर
आउ दृढ़ हलइ आउ अधिकारीगण के बीच अपन वहशी प्रवृत्ति लगी मशहूर हलइ कोय
प्रकार के अपराध लगी एक तुरी दंड लगी बोलावल गेलइ  गरमी के दिन हलइ काम
से फुरसत के समय हलइ  स्टाफ अफसर जे निकटतम आउ जेल के प्रबंधन से सीधे
संबंधित हलइ दंड के समय उपस्थित रहे खातिर खुद गार्ड-रूम अइलइ जे हमन्हीं
के गेट के सबसे नगीच हलइ ई मेजर कैदियन लगी एक प्रकार से भाग्यनिर्णायक
हलइ ऊ ओकन्हीं के अइसन दशा में पहुँचा देलके हल कि ओकन्हीं ओकरा देखके
थरथरा जा हलइ  ऊ पागलपन के हद तक कठोर हलइ लोग पर टूट पड़ऽ हलइ जइसन कि
कैदियन के कहना हलइ  ओकन्हीं सबसे जादे डरऽ हलइ ओकर बनबिलाड़ नियन तीक्ष्ण
दृष्टि से जेकरा से कुच्छो छिपाना असंभव हलइ  ऊ कइसूँ बिन नजर डाललहीं
देख ले हलइ  जेल में घुसतहीं ओकरा पता चल जा हलइ कि ओकरा अंतिम छोर पर की
चल रहले ह  कैदी सब ओकरा आठ आँख वला उपनाम #### देलके हल  ओकर
प्रणाली भ्रामक हलइ  ऊ अपन उन्मत्त घृणास्पद हरक्कत से पहिलहीं से
उत्तेजित लोग के खाली उत्तेजित करऽ हलइ आउ अगर ओकर उपरे जेल के गवर्नर नयँ
रहते हल जे भलमानुस आउ समझदार व्यक्ति हलइ आउ जे कभी-कभी ओकर वहशी हरक्कत
के शांत कर देलके हल त ऊ अपन प्रशासन से बड़गो विपत्ति खड़ी कर देते हल 
हमरा समझ में नयँ आवऽ हइ कि कइसे ऊ सकुशल अपन सेवा समाप्त कर पइलकइ ऊ
जिंदा आउ स्वस्थ दशा में सेवानिवृत्त (रिटायर) हो गेलइ हलाँकि ओकरा
कोर्ट-मार्शल (फौजी अदालत) में पेश कइल गेले हल  कैदी के चेहरा पीयर पड़
गेलइ जब ओकर नाम पुकारल गेलइ  साधारणतः ऊ चुपचाप आउ दृढ़तापूर्वक बेंत के
मार खाय लगी पड़ जा हलइ चुपचाप दंड सह ले हलइ आउ दंड भुगतला के बाद उठ खड़ी
होवऽ हलइ - अस्तव्यस्त रूप में शांति से आउ दार्शनिक रूप से अपन आल
विपत्ति के देखते  लेकिन ओकरा साथ हमेशे सवधानी के साथ बरताव कइल जा हलइ 
लेकिन अबरी ऊ खुद के कोय कारणवश निर्दोष समझ रहले हल  ओकर चेहरा पीयर पड़
गेलइ आउ चुपके से गार्ड से बचके ऊ अपन आस्तीन में एगो अंगरेजी जुत्ता सीए
वला तेज (नोकदार) सूआ घुसा लेवे में सफल हो गेलइ  छूरी आउ हरेक तरह के तेज
हथियार (औजार) रक्खे के जेल में सख्त मनाही हलइ  जाँच अकसर अप्रत्याशित
आउ गंभीर होवऽ हलइ आउ दंड कठोर लेकिन चूँकि चोर के हियाँ से ढूँढ़ निकासना
मोसकिल काम हइ जब ऊ अपन पास कुछ खास करके छिपाके रक्खे लगी फैसला कर ले
हइ आउ चूँकि छूरी आउ औजार जेल में हमेशे आवश्यक होवऽ हलइ ओहे से जाँच के
बावजूद ऊ समाप्त नयँ होवऽ हलइ (अर्थात् हमेशे रहऽ हलइ)  आउ अगर ओकरा हटा
लेल जा हलइ त तुरते नयका ले आवल जा हलइ पूरा जेल (के कैदी) छरदेवाली
बिजुन उमड़ पड़लइ आउ धड़कते दिल से स्तंभ के बीच के दरार से देखे लगलइ  सबके
मालूम हलइ कि पित्रोव अबरी बेंत के मार खाय लगी पड़े लगी नयँ चाहतइ आउ मेजर
के काल आ गेले ह  लेकिन खास निर्णायक क्षण में हमर मेजर द्रोश्की (टमटम)
में बइठ गेलइ आउ चल गेलइ दंड के निष्पादन #### के काम दोसरा अफसर
के सौंपके  खुद भगमान ओकरा बचा देलकइ  बाद में कैदियन बोललइ  जाहाँ तक
पित्रोव के बात हइ ऊ शांतिपूर्वक दंड सहन कइलकइ  ओकर क्रोध मेजर के
प्रस्थान के साथ समाप्त हो गेलइ  कैदी कोय खास हद तक आज्ञाकारी आउ विनम्र
रहऽ हइ लेकिन एकर सीमा हइ जेकर उल्लंघन नयँ कइल जा सकऽ हइ  ई सिलसिले
में अधीरता आउ विद्रोह के ई विचित्र उबाल #### से अधिक कुछ आउ
कौतूहलपूर्ण नयँ हो सकऽ हइ  अकसर अदमी कइएक बरिस तक धीरज रक्खऽ हइ शांति
बरतऽ हइ कठोरतम दंड बरदास कर ले हइ आउ अचानक कइसनो छोटगर बात पर फूट पड़ऽ
हइ कोय क्षुद्र बात पर लगभग नगण्य बात पर  दोसर दृष्टि से ओकरा पागल भी
कहल जा सकऽ हइ आउ अइसीं लोग करवो करऽ हइ  हम पहिले उल्लेख कर चुकलिए ह
कि कइएक बरिस के दौरान हमरा कभियो ई लोग के बीच जिरिक्को सनी पछतावा के
लक्षण नयँ देखाय देलकइ ओकन्हीं के अपन अपराध के बारे जिरिक्को सन कष्टदायक
सोच में डुब्बल नयँ देखलिअइ आउ ओकन्हीं में से अधिकतर आंतरिक रूप से खुद
के बिलकुल सही मानऽ हइ  ई एगो तथ्य हइ वस्तुतः अहंकार खराब उदाहरण
दुस्साहस मिथ्या लज्जा अधिकांश में एकर कारण हइ  आउ दोसरा तरफ केऽ कह
सकऽ हइ कि ई सब मृत हृदय के गहराई के थाह पा लेलके ह आउ ओकन्हीं के अंदर
पूरे संसार से जे कुछ गुप्त हइ ओकर अध्ययन कर चुकले ह  लेकिन अइसन लग सकऽ
हइ कि एतना साल के दौरान तनिक्को सनी कुछ तो नोटिस कइल जा सकऽ हलइ कुछ
पावल जा सकऽ हलइ कुछ तो लेश भर भी ई सब के दिल में समझल जा सकऽ हलइ जे
ओकन्हीं के आंतरिक व्यथा कष्ट के बारे साक्षी हो सकऽ हलइ  लेकिन अइसन कुछ
नयँ हलइ निश्चित रूप से नयँ हलइ  हाँ प्रतीत होवऽ हइ कि अपराध के आकलन
कोय बन्नल-बनावल (अर्थात् पारंपरिक) दृष्टिकोण से नयँ कइल जा सकऽ हइ आउ
एकर दर्शन #### जइसन समझल जा हइ ओकरा से कुछ जादहीं कठिन हइ 
वस्तुतः जेल आउ कठोर श्रम के प्रणाली अपराधी के सुधार नयँ पावऽ हइ ई खाली
ओकरा दंड दे हइ आउ समाज के सुरक्षा पर आगू के कोय अपराधी के प्रयास
(आक्रमण) से बचावऽ हइ  जेल आउ कठोरतम श्रम अपराधी में खाली ईर्ष्या
निषिद्ध सुख के पिपासा आउ भयंकर लापरवाही उत्पन्न करऽ हइ  लेकिन हमरा
पक्का विश्वास हइ कि प्रसिद्ध गोपनीय (अर्थात् प्रशंसित एकांत कारावास)
प्रणाली केवल मिथ्या भ्रामक बाह्य उद्देश्य प्राप्त करऽ हइ  ई मानव के
जीवन रस चूस ले हइ ओकर आत्मा के ऊर्जाहीन कर दे हइ ओकरा दुर्बल बना दे
हइ भयभीत कर दे हइ आउ बाद में पश्चात्ताप आउ सुधार के आदर्श (नमूना) के
रूप में नैतिक रूप से एगो अर्द्धविक्षिप्त शुष्क ममी #### परिरक्षित शव)
प्रस्तुत करऽ हइ  वस्तुतः समाज से विद्रोह करे वला अपराधी एकरा से घृणा
करऽ हइ आउ लगभग हमेशे खुद के सही मानऽ हइ आउ समाज के दोषी  एकरा अलावे ऊ
पहिलहीं एकरा चलते दंड भुगत चुकले ह आउ एकर बाद ऊ खुद के लगभग दोषमुक्त आउ
ऋणमुक्त अर्थात् हिसाब चुकता कइल मानऽ हइ  ई राय बनावल जा सकऽ हइ कि
आखिरकार अइसन दृष्टिकोण के साथ अपराधी के ही लगभग न्यायसंगत ठहरावे पड़तइ
 लेकिन हर संभव दृष्टिकोण के बावजूद हरेक कोय ई बात से सहमत होतइ कि
अइसन अपराध हकइ जे हमेशे आउ सगरो हर संभव कानून के अनुसार ई संसार के
प्रारंभ से बिन कोय विवाद के अपराध मानल जा हइ आउ अइसीं तब तक मानल जइतइ
जब तक मानव मानव रहतइ  खाली जेले में हम सबसे भयंकर कहानी के बारे सबसे
अप्राकृतिक हरक्कत के बारे सबसे राक्षसीय हत्या के बारे सबसे दुर्निवार
सबसे बचकाना खुशहाल हँसी के साथ कहल गेल सुनलूँ  विशेष करके हमर स्मृति से
एगो पितृहन्ता (पिता के हत्यारा) नयँ जइतइ  ऊ एगो कुलीन घर के हलइ सरकारी
नौकरी करऽ हलइ आउ अपन साठ साल के बाप लगी एक प्रकार के बदचलन बेटा हलइ 
व्यवहार में ऊ बिलकुल दुराचारी हलइ करजा में फँस गेलइ  ओकर बाप ओकरा
पाबंदी लगइलकइ समझावे के कोशिश कइलकइ लेकिन बाप के पास घर हलइ फार्म
हलइ आउ शक्का कइल जा हलइ कि पइसा भी हलइ आउ - बेटा ओकर हत्या कर देलकइ
विरासत के लोभ  अपराध के पता एक महिन्ना के बादे चललइ  खुद हत्यारा पुलिस
के सूचना देलकइ कि बाप नयँ मालूम काहाँ गुम हो गेला ह  ई पूरे महिन्ना ऊ
बिलकुल दुराचार में बितइलकइ  आखिरकार ओकर अनुपस्थिति में पुलिस के लाश
मिल गेलइ  प्रांगण में एकर पूरे लंबाई में गंदा पानी वला एगो नाला बहऽ
हलइ जे तख्ता से ढँक्कल हलइ  लाश एहे नाला में पड़ल हलइ  एकरा निममन कपड़ा
पेन्हावल हलइ धूसर सिर सीधे रेतल हलइ धड़ के साथ रक्खल हलइ आउ सिर के
निच्चे हत्यारा तकिया रख देलके हल  ऊ अपन अपराध स्वीकार नयँ कइलकइ ओकरा
कुलीनता नौकरी के रैंक से वंचित कर देल गेलइ आउ बारह बरिस के कठोर श्रम पर
भेज देल गेलइ  ऊ पूरे समय के दौरान जब तक हम ओकरा साथ रहलिअइ ऊ बहुत
बेहतर आउ बहुत खुश हालत में हलइ  ऊ सनकी बेपरवाह हद दर्जा के नासमझ अदमी
हलइ हलाँकि ऊ बेवकूफ तो बिलकुल नयँ हलइ  हम ओकरा में कउनो प्रकार के
विशेष निर्दयता कभियो नोटिस नयँ कइलिअइ  कैदी लोग ओकरा से नफरत करते जा
हलइ ओकर अपराध के कारण नयँ जेकरा बारे कभी उल्लेख नयँ होवऽ हलइ बल्कि
बकवास के कारण ई कारण से कि ऊ ठीक से व्यवहार करे लगी नयँ जन्नऽ हलइ 
बातचीत के दौरान ऊ कभी-कभी अपन बाप के बारे आद करऽ हलइ  एक तुरी हमरा साथ
अपन परिवार में आनुवंशिक स्वस्थ शरीरगठन के बारे बोलते बखत ऊ आगू बोललइ -
अइकी हमर पिताजी अपन मौत के पहिले कभियो कोय बेमारी के शिकायत नयँ कइलका
हल  अइसन वहशी निर्ममता जाहिर हइ असंभव प्रतीत होवऽ हइ  ई एगो अद्भुत
घटना हइ हियाँ शरीरगठन के एक प्रकार के खामी #### हइ एक प्रकार के
शारीरिक आउ नैतिक विकृति जे अभियो विज्ञान लगी अनजान हइ आउ बस #### नयँ हइ  जाहिर हइ ई अपराध पर हमरा विश्वास नयँ हो रहले हल  लेकिन
ओकर शहर के लोग जेकरा ओकर पूरा खिस्सा निश्चित रूप से विस्तार से मालूम
होतइ ओकर सब हरक्कत के बारे बतइते गेलइ  तथ्य एतना स्पष्ट हलइ कि
विश्वास नयँ करना असंभव हलइ  कैदी लोग के सुनाय पड़लइ कि कइसे ऊ एक तुरी
रतिया में सपना में चिल्लाब करऽ हलइ - पकड़ ओकरा पकड़  ओकर सिर छोप ले
सिर सिर  लगभग सब्भे कैदी रात में बोलऽ हलइ आउ बड़बड़ा हलइ 
गारी-गल्लम चोर के विशिष्ट शब्द #### छूरा कुल्हाड़ी ओकन्हीं के जीभ
पर बड़बड़ाहट में सबसे अकसर आवऽ हलइ  हम तो टुट्टल लोग हकूँ ओकन्हीं
बोलइ हमन्हीं के आत्मा तो रौंद देल गेल ह ओहे से हम सब रात में चिल्ला
ही किला के दंडित रूप में कठोर श्रम हमन्हीं के पेशा नयँ हलइ बल्कि
अनिवार्य काम हलइ - कैदी अपन काम पूरा करऽ हलइ चाहे सौंपल निश्चित घंटा के
काम करऽ हलइ आउ जेल में वापिस आ जा हलइ  काम के घृणा के दृष्टि से देखऽ
हलइ  अपन विशेष निजी काम के जेकरा ऊ अपन पूरे दिमाग लगाके समर्पित होके
करते हल पूरे जवाबदेही के साथ अदमी ओकरा बगैर जेल में जी नयँ सकऽ हलइ 
आउ कइसे ई सब विकसित शानदार ढंग से जिनगी गुजारल आउ जीए के इच्छा कइले
बलपूर्वक हियाँ एक टोली में एकट्ठा कइल बलपूर्वक समाज से आउ सामान्य जिनगी
से अलगे कइल लोग हियाँ स्वाभाविक रूप से आउ ठीक ढंग से अपन इच्छा आउ मरजी
से रह सकऽ हलइ  हियाँ खाली निठल्लापन ओकरा में आपराधिक प्रवृत्ति विकसित
कर सकऽ हलइ जेकरा बारे ओकरा पहिले कोय खियाल भी नयँ हलइ  बिन परिश्रम
बिन वैध सामान्य संपत्ति के अदमी जी नयँ सकऽ हइ ऊ दुराचारी बन जा हइ
जानवर में बदल जा हइ  आउ ओहे से जेल में हरेक कैदी के स्वाभाविक आवश्यकता
आउ आत्मसंरक्षण के एक प्रकार के भावना के अनुसार अपन कारीगरी आउ काम होवऽ
हलइ  गरमी के लमगर दिन लगभग पूरा के पूरा कठोर श्रम में बीत जा हलइ छोटगर
रात मोसकिल से सुत्ते लगी काफी होवऽ हलइ  लेकिन जाड़ा में कैदी के नियम के
अनुसार जइसीं अन्हेरा होवे लगऽ हलइ कि जेल में बन कर देवे पड़ऽ हलइ  जाड़ा
के लमगर नीरस शाम में की कइल जाय  आउ ओहे से लगभग हरेक बैरक बन रहलो पर
एगो बड़गर कारखाना में बदल जा हलइ  वस्तुतः (जेल के अंदर) परिश्रम काम के
मनाही नयँ हलइ लेकिन अपने साथ जेल में औजार रक्खे के सख्त मनाही हलइ
परंतु एकरा बगैर काम असंभव हलइ  लेकिन लोग चुपके-चोरी काम करते जा हलइ
आउ लगऽ हइ प्रशासन कुछ हालत में ई सब के एकटक नयँ देखऽ हलइ (अर्थात् अइसन
काम के मामले में नियम के अनुपालन के उपेक्षा कर दे हलइ)  कैदी लोग में से
कइएक जेल में बिन कोय पेशा के बारे जानले आवऽ हलइ लेकिन हियाँ दोसरा लोग
से सीख ले हलइ आउ बाद में अपन मरजी से दक्ष कारीगर बनके जा हलइ हियाँ हलइ
- मोची बूट बनावे वला दर्जी बड़ही फिटर तालासाज तक्षक #### कोफ़्तगर ####  एगो यहूदी भी हलइ इसाय बूम्स्टाइन एगो जौहरी जे
सूदखोर भी हलइ  ओकन्हीं सब्भे परिश्रम करके एक-एक कोपेक करके अर्जित करऽ
हलइ  काम के औडर शहर से मिल्लऽ हलइ  पइसा एगो उत्कीर्णित #### हइ आउ ओहे से अइसन मनुष्य लगी जे स्वतंत्रता से बिलकुल वंचित
हइ ऊ दस गुना कीमती हइ  अगर पइसा ओकर जेभी में खनकऽ हइ त ओकरा आधा
सांत्वना मिल जा हइ चाहे ऊ ओकरा खरच नयँ कर पावइ  लेकिन पइसा हमेशे आउ
सगरो खरच कइल जा सकऽ हइ आउ एकरा अलावे निषिद्ध फल दोगना मीठा होवऽ हइ 
आउ जेल में शराब प्राप्त करना भी संभव हलइ  पाइप के सबसे सख्त मनाही हलइ
लेकिन सब कोय धूम्रपान करऽ हलइ  पइसा आउ तमाकू स्कर्वी आउ दोसर-दोसर
बेमारी से बचावऽ हलइ  (स्कर्वी - एगो रोग जे विटामिन सी के कमी से होवऽ
हइ आउ जेकरा में सुज्जल मसूड़ा से खून गिरऽ हइ आउ पहिलौका ठीक होल घाव भी
जिंदा हो जा हइ ) काम ओकन्हीं के अपराध से बचावऽ हलइ - बिन काम के कैदी
लोग एक दोसरा के बंद बोतल में मकरा नियन खा जइते हल  एकर बावजूद काम आउ
पइसा दुन्नु पर प्रतिबंध हलइ  अकसर रात में आकस्मिक जाँच कइल जा हलइ
कानूनन वर्जित (निषिद्ध) सब समान जब्त कर लेल जा हलइ आउ पइसा चाहे कइसूँ
छिपावल रहइ तइयो खोज-बीन करे वला के कभी-कभी मिल जा हलइ  एहे आंशिक कारण
हलइ कि ओकन्हीं (पइसा के जादे समय तक) बचाके नयँ रखते जा हलइ बल्कि
जल्दीए पी-पाके अँचा जइते जा हलइ ओहे से जेल में शराब भी लावल जा हलइ 
हरेक छान-बीन के बाद दोषी के सब वर्जित समान जब्त कर लेला के अलावे
साधारणतः दर्दनाक रूप से दंडित कइल जा हलइ  लेकिन हरेक खोज-बीन के बाद
तुरतम्मे सब कमी के पूर्ति कर लेल जा हलइ जल्दीए नयका समान ले आवल जा हलइ
आउ सब कुछ पहलिहीं नियन चल्ले लगऽ हलइ  प्रशासन के ई सब मालूम रहऽ हलइ आउ
कैदी दंड के मामले में शिकायत नयँ करऽ हलइ हलाँकि अइसन जिनगी वेसुवियस
पहाड़ पर के निवासी लोग के जिनगी जइसन हलइ  जेकरा कोय पेशा में दक्षता
हासिल नयँ हलइ ऊ दोसरा तरह के धंधा करऽ हलइ  अइसन करे के तरीका काफी
मौलिक हलइ  कुछ लोग मसलन खरीदारी में बिचौलिया के काम करऽ हलइ आउ
कभी-कभी अइसन चीज बेचऽ हलइ कि जेल के देवाल के बाहर ओकरा खरीदे आउ बेचे
के बात केकरो दिमागो में नयँ घुस सकऽ हलइ बल्कि ओकरा एहो समझ में नयँ आ
सकऽ हलइ कि ई कोय चीज हइ  लेकिन जेल (अर्थात् कैदी) बहुत गरीब हलइ आउ
आश्चर्यजनक व्यावसायिक दक्षता रक्खऽ हलइ  आखिरी चिथड़ा के भी कीमत हलइ आउ
कोय न कोय काम के चीज हलइ  गरीबी के वजह से हीं जेल में पइसा के अजाद
दुनियाँ के अपेक्षा बिलकुल दोसरा कीमत हलइ (अर्थात् विनिमय के दर ओकर
अंकित दर से जादे हलइ)  बड़गर आउ क्लिष्ट काम लगी ग्रोश (आधा कोपेक के
सिक्का) में चुकावल जा हलइ  कुछ लोग सूदखोरी के धंधा सफलतापूर्वक चला ले
हलइ  फिजूलखर्ची से बरबाद हो चुकल कैदी अपन आखिरी समान सूदखोर के पास
लावऽ हलइ आउ ओकरा से तामा के कुछ पइसा भयंकर सूद पर पावऽ हलइ  अगर ऊ
निश्चित समय पर ई सब गिरवी रक्खल समान नयँ छोड़ा पावऽ हलइ त एकरा बिन कोय
देरी कइले बेरहमी से बेच देल जा हलइ सूदखोरी के धंधा अइसन फल्लल-फुल्लल
हलइ कि जाँच #### कइल जाय वला सरकारी समान भी गिरवी पर रक्खल जाय
लगलइ जइसे - सरकारी कपड़ा-लत्ता बूट-जुत्ता आदि आदि - अइसन समान जे हरेक
कैदी के पास हरेक पल रहना जरूरी हलइ  लेकिन अइसन गिरवी के मामला दोसरहीं
लेकिन बिलकुल अप्रत्याशित नयँ मोड़ ले ले हलइ - गिरवी पर समान देके आउ पइसा
ले लेला के बाद तुरतम्मे बिन कोय आगू के बातचीत के जेल के सबसे नगीच
अधिकारी वरिष्ठ सर्जेंट के पास चल जा हलइ जाँच कइल जाय वला समान के
गिरवी के सूचना दे दे हलइ आउ तुरतम्मे गिरवी रक्खे वला सूदखोर के हियाँ से
समान वापिस ले लेल जा हलइ उच्चतर अधिकारी के बिन रिपोर्ट कइलहूँ  कौतूहल
के बात हइ कि कभी-कभी एकरा बारे कोय झगड़ो नयँ होवऽ हलइ - सूदखोर चुपचाप आउ
उदास होके जे कुछ जरूरत हलइ ओकरा वापिस कर दे हलइ आउ मानूँ खुद्दे
प्रत्याशा करऽ हलइ कि अइसने कुछ होतइ  शायद ऊ खुद ई नयँ स्वीकार नयँ कर
पावऽ हलइ कि गिरवी पर समान देवे वला के जगह पर अगर ऊ रहते हल त ओहो ओइसीं
करते हल  आउ ओहे से अगर कभी बाद में बुरा-भला भी कहऽ हलइ त बिन कोय
दुर्भावना के आउ अइसीं खाली अपन अंतःकरण के सांत्वना देवे खातिर 
साधारणतः सब कोय एक दोसरा हीं भयंकर रूप से चोरी करऽ हलइ  लगभग हरेक के
पास संदूक आउ ताला रहऽ हलइ सरकारी समान के संजोगे खातिर  एकर अनुमति हलइ
लेकिन संदूक से सुरक्षा के गारंटी नयँ हलइ हमरा लगऽ हइ कि अइसन कोय भी
कल्पना कर सकऽ हइ कि कइसन दक्ष चोर हुआँ हलइ  एगो कैदी जेकरा हमरा से
हार्दिक रूप से लगाव हलइ (ई बात हम बिन कोय अतिशयोक्ति के बोल रहलिए ह)
हमरा हीं से बाइबिल चोरा लेलकइ एकमात्र पुस्तक जेकरा जेल में अपन पास
रक्खे के अनुमति हलइ ऊ ओहे दिन हमरा भिर ई बात के स्वीकार कर लेलकइ कोय
पश्चात्ताप के कारण नयँ बल्कि तरस खाके काहेकि हम एकरा बहुत देर तक
खोजलिअइ  कुछ अइसन भठियारा हलइ जे शराब के धंधा करे वला हलइ आउ जल्दीए
धनगर बन गेले हल  ई धंधा के बारे हम कभी खास समय पर चर्चा करबइ काहेकि ई
काफी महत्त्वपूर्ण मुद्दा हइ  जेल में कइएक कैदी तस्करी #### के
कारण अइले हल आउ ओहे से एकरा में कोय अचरज के बात नयँ हइ कि निरीक्षण आउ
निरीक्षक के बावजूद जेल में शराब पहुँच जा हलइ  वस्तुतः तस्करी अपन
प्रकृति के अनुसार एक प्रकार के विशेष अपराध हइ  मसलन की कल्पना कइल जा
सकऽ हइ कि पइसा लाभ कुछ तस्कर (स्मगलर) खातिर गौण भूमिका अदा करऽ हइ
दोसर प्लान में रहऽ हइ  तइयो बात अइसने हइ  तस्कर सनक आउ रुझान
(प्रवृत्ति) के अनुसार काम करऽ हइ  ई आंशिक रूप से कवि होवऽ हइ  ऊ सब कुछ
दाँव पर लगा दे हइ भयंकर खतरा उठावऽ हइ धूर्तता करऽ हइ आविष्कार करऽ हइ
बच निकसऽ हइ कभी-कभी एक प्रकार के प्रेरणा से काम करऽ हइ  ई सनक ओतने
प्रबल होवऽ हइ जेतना ताश के जूआ  हम जेल में एगो अइसन कैदी के जानऽ
हलिअइ जे बाहर से मोटगर-तजगर लगऽ हलइ लेकिन एतना शांत भद्र सीधा-सादा
कि कल्पना नयँ कइल जा सकऽ हलइ कि ऊ जेल में कइसे आ गेलइ  ऊ एतना नेकदिल
आउ मिलनसार हलइ कि ऊ जेल में रहे के पूरे अवधि के दौरान केकरो से झगड़ा नयँ
कइलके हल  ऊ पश्चिमी सीमा से हलइ तस्करी के कारण जेल अइले हल आउ जाहिर
हइ ऊ शराब के तस्करी करके जेल में लावे से खुद के रोक नयँ पइलकइ  केतना
तुरी ओकरा दंडित कइल गेलइ आउ बेंत के मार से ओकरा केतना डर लगऽ हलइ  आउ
खाली शराब अंदर लावे लगी ओकरा नाम मात्र के लाभ होवऽ हलइ  शराब से खाली
एगो ठेकेदार पइसा बनावऽ हलइ  ई विचित्र अदमी कला के कला खातिर पसीन करऽ
हलइ  ऊ बूढ़ी नियन रुआँसा हो जा हलइ आउ केतना तुरी दंड के बाद कसम खइलके
हल कि ऊ फेर तस्करी नयँ करतइ  कभी-कभी ऊ एक महिन्ना तक कसम के अनुसार
स्वयं के नियंत्रण में रखलकइ लेकिन आखिरकार ऊ सहन नयँ कर पइलकइ  अइसन
व्यक्ति के चलते जेल में शराब के कमी नयँ होवऽ हलइ आखिर आमदनी के एगो आउ
जरिया हलइ हलाँकि एकरा से कैदी लोग पइसा नयँ बना पावऽ हलइ लेकिन स्थिर आउ
लाभदायक हलइ  ई हलइ उपहार  हमन्हीं के समाज के उच्च वर्ग के लोग के ई
अंदाज नयँ हइ कि व्यापारी व्यवसायी आउ हमन्हीं के जनता के ई अभागल [२]
लोग के केतना चिंता रहऽ हइ  ई उपहार लगभग हमेशे मिल्लऽ हइ आउ लगभग हमेशे
पावरोटी सायका (गोहूम के आटा के बन्नल लमगर गोलाकार रोटी) कलाच (तालेनुमा
डबल रोटी) आउ बहुत विरले पइसा के रूप में रहऽ हलइ  ई उपहार के बगैर कइएक
जगह में कैदी लोग के विशेष करके जेकरा पर मुकदमा चालू हइ जेकरा साथ
अभियुक्त से बहुत जादे बुरा बर्ताव कइल जा हइ बहुत मोसकिल होते हल  उपहार
के धार्मिक रूप से कैदी लोग के बीच बिलकुल बराबर हिस्सा में बाँटके देल जा
हइ अगर सब कोय लगी काफी नयँ होवऽ हइ त कलाच के बराबर-बराबर टुकड़ा कइल जा
हइ कभी-कभी छो हिस्सा में भी आउ हरेक कैदी के पक्का अपन टुकड़ा मिल्लऽ हइ
 #### #### 0 #### #### #### #### #### #### /* #### #### */ #### #### #### #### #### #### #### #### #### #### #### #### #### हमरा आद पड़ऽ हके जब हमरा पहिले तुरी उपहार के रूप में
पइसा मिल्लल हल  ई घटना जेल में हमरा आवे के तुरते बाद घट्टल हल  हम सुबह
के काम के बाद अकेल्ले वापिस आ रहलूँ हल गार्ड के साथ  हमरा से मिल्ले
खातिर अइते गेले हल एगो माय आउ ओकर बेटी दस बरिस के एगो लड़की देवदूत नियन
सुंदर  हम ओकन्हीं के पहिलहीं एक तुरी देखलिए हल  माय एगो सैनिक के विधवा
हलइ  ओकर पति एगो नवयुवक सैनिक के मोकदमा चल रहले हल आउ अस्पताल में मर
गेले हल अभियुक्त वार्ड में ऊ बखत जब हम हुएँ बेमार पड़ल हलिअइ  पत्नी
आउ बेटी ओकरा बिदा करे लगी अइते गेले हल दुन्नु जार-बेजार कन रहले हल 
हमरा देखके लड़किया के चेहरा लाल हो गेलइ अपन मइया के कान में कुछ
फुसफुसइलइ ऊ तुरतम्मे रुक गेलइ अपन बेग में से एक चौथाई कोपेक ढूँढ़लकइ आउ
लड़किया के दे देलकइ  ऊ हमरा पीछू दौड़ल अइलइ - हलऽ लऽ 'बेचारे अभागल'
क्राइस्ट के नाम पर ई कोपेक ले लऽ  ऊ चिल्लइलइ हमरा आगू दौड़ल आके आउ हमर
हाथ में पइसा देते  हम ओकर कोपेक ले लेलिअइ आउ लड़किया बिलकुल खुश होल अपन
माय दने वापिस चल गेलइ  ई कोपेक के हम लम्मा समय तक संजोगके अपन पास रखले
रहलिअइ  #### #### #### 0 #### #### #### #### #### #### /* #### #### */ #### #### #### #### #### #### #### #### #### #### #### #### #### सूची पिछला #### #### 0 #### #### #### #### #### #### /* #### #### */ #### #### #### #### #### #### #### #### #### #### #### #### #### कालापानी(साइबेरिया में जेल के जिनगी)मूल रूसी - फ्योदोर
दोस्तोयेव्स्की(१८२१-१८८१) मगही अनुवाद - नारायण प्रसादभूमिकास्टेप (घास के
विस्तृत मैदान) पहाड़ या बीहड़ जंगल के बीच में साइबेरिया के एकान्त क्षेत्र
में कहीं-कहीं एक हजार आउ अधिकतर दू हजार निवासी वला छोटगर-छोटगर शहर
देखाय दे हइ लकड़ी के बन्नल बिलकुल साधारण दूगो गिरजाघर (चर्च) के साथ -
एगो तो शहर के बीच में आउ दोसरा कब्रिस्तान में अइसन शहर जे शहर के
अपेक्षा मास्को के उपनगरीय क्षेत्र के कोय अच्छा-खासा गाँव से जादे मेल खा
हइ  सामान्यतः ई सब शहर में जरूरत से कुछ जादहीं पुलिस अफसर अभिनिर्णायक
(जूरी) आउ बाकी सब अधीनस्थ (मातहत) कर्मचारी जुटावल रहऽ हइ  साइबेरिया में
ठंढी रहलो पर हियाँ नौकरी करना साधारणतः बहुत जादे गरमाहट से भरल रहऽ हइ
(अर्थात् वेतन आउ अन्य सुविधा बहुत जादे देल जा हइ) हियाँ के निवासी
सीधा-सादा उच्च विचार से अप्रभावित लोग हका  उनकर रीति-रिवाज पुराना
कठोर सदियन (बहुत लम्बे समय) से प्रतिष्ठित हकइ  जे अफसर औचित्य के आधार
पर साइबेरिया के कुलीन वर्ग के कर्तव्य के निर्वाह करऽ हका ऊ या तो
साइबेरिया के पक्का मूल निवासी हका चाहे रूस से आवल  रूस से आवल में
अधिकतर लोग रजधानी के हका जे खाली उँचगर वेतन के दर से आकृष्ट होके नयँ
बल्कि भविष्य में दुगुना फयदा आउ प्रलोभनकारी आशा में आवऽ हका  जिनगी के
पहेली के सुलझावे में समर्थ लोग लगभग हमेशे साइबेरिये में रह जा हका आउ
ओकरा में खुशी के साथ जड़ पकड़ ले हका  एकर बदले ओकन्हीं के बड़गर आउ मीठगर
फल मिल्लऽ हइ  लेकिन दोसर लोग जे अविवेकी आउ जिनगी के पहेली सुलझावे में
अक्षम हका ऊ सब जल्दीए साइबेरिया से ऊब जा हका खेदपूर्वक अपने आप के
पुच्छऽ हका - काहे लगी हियाँ परी आ गेलूँ  अधीरतापूर्वक ऊ सब अपन सेवा के
कानूनन तीन साल के अवधि काटऽ हका आउ जइसीं ई अवधि पूरा होवऽ हइ तइसीं अपन
तबादला के निवेदन करे लगऽ हका आउ अपन घर वापस आ जा हका साइबेरिया के बारे
बुरा-भला बकते आउ एकर खिल्ली उड़इते  ई सबके विचार गलत हइ - काहे कि
साइबेरिया में खुशहाली के साथ रहल जा सकऽ हकइ खाली सेवा के मामले में नयँ
बल्कि आउ कइएक दोसर विचार से भी जलवायु अत्युत्तम हइ बहुत्ते अद्वितीय
धनी आउ मेहमाननवाज व्यापारी हका रूस से बाहर के लोग बहुतायत में हका 
रईसजादी गुलाब नियर आउ उत्तम कोटि के सदाचारी हका  शिकार तो गलियो में उड़ल
चलऽ हइ आउ खुद्दे शिकारी से टकरा जा हइ  शैम्पेन तो बहुत मात्रा में पीयल
जा हइ  कवियार [१] तो आश्चर्यजनक रूप से निम्मन होवऽ हइ  फसल कहीं-कहीं
(जेतना बीज लगावल जा हइ ओक्कर) पनरह गुना होवऽ हइ  … कुल मिलाके कहल जाय त
ई भूमि सौभाग्यशाली हइ  खाली एकरा उपयोग करे वला चाही  साइबेरिया में एकर
उपयोग कइल भी जा हइ अइसने खुशहाल आउ सन्तुष्ट शहरवन में से एगो बहुत
प्यारा अबादी वला शहर में जेकर आद के अमिट छाप हमर दिल में रहत हमरा
निर्वासित अलिक्सान्द्र पित्रोविच गोर्यानचिकोव से भेंट होल जेकर जन्म रूस
में एगो कुलीन वर्ग के जमींदार परिवार में होल हल  बाद में अपन घरवली के
हत्या के अपराध में कानूनन दस बरस के दूसरा दरजा के कठिन परिश्रम के सजा
भुगतलक हल फेर शान्ति से आउ चुपचाप अपन बाकी के जिनगी एगो छोटगर शहर के॰
में बस करके गुजारलक हल  ओकरा वास्तव में शहर के पास के एगो वोलस्त [२]
में बसे लगी भेजल गेले हल लेकिन ऊ शहरे में रहब करऽ हलइ जाहाँ बुतरुअन के
पढ़ावे वला काम से ओकरा कोय तरह से जीविका के उतजोग हो गेलइ  साइबेरिया के
शहरवन में अकसर निर्वासित लोग में से शिक्षक सब से भेंट होवऽ हइ  एकन्हीं
के घृणा के दृष्टि से नयँ देखल जा हइ  ओकन्हीं सब मुख्य रूप से फ्रेंच
भाषा पढ़ावऽ हका जे जिनगी गुजारे लगी केतना जरूरी हकइ जेकरा बारे में बिना
ओकन्हीं के साइबेरिया के अइसन सुदूर क्षेत्र में संकल्पना भी नयँ कइल जा
सकऽ हइ पहिले तुरी अलिक्सान्द्र पित्रोविच से हमर भेंट एगो सत्कारशील
(मेहमाननवाज) वृद्ध अफसर इवान इवानिच ग्वोज़दिकोव के घर पे होल हल जिनका
भिन्न-भिन्न उमर के पाँच बेटी हलइ जेकन्हीं से बड़गो आशा हलइ 
अलिक्सान्द्र पित्रोविच ओकन्हीं के सप्ताह में चार तुरी टिसनी पढ़ावऽ हलइ
एक पाठ लगी चानी के तीस कोपेक के हिसाब से  ओकर रूप-रंग में हमरा रुचि होल
 ऊ बहुत्ते पीयर आउ दुब्बर अदमी हलइ अभियो जवान एहे कोय पैंतीस बरस के
छोटगर आउ कमजोर  यूरोपीय शैली में हमेशे बहुत साफ-सुथरा पोशाक पेन्हले
अगर ओकरा से बात करबहो त ऊ तोहरा एकटक बहुत ध्यान से देखतो तोहर एक-एक
शब्द के पूरा नम्रता के साथ सुनते मानूँ ओकरा पर विचार कर रहले ह मानूँ
तूँ अपन प्रश्न से ओकरा सामने कोय समस्या प्रस्तुत कर देलहो ह चाहे तूँ
ओकरा से कोय गुप्त बात मालूम करे के प्रयास कर रहलहो ह  आउ अन्त में
संक्षिप्त रूप में साफ-साफ बात करतो लेकिन अपन जवाब के एक-एक शब्द के
तौलके जेकरा चलते एक प्रकार से व्याकुल अनुभव करबऽ आउ अपनहीं आखिर में
बातचीत समाप्त होला पर खुशी महसूस करबऽ  हम तभिए ओकरा बारे इवान इवानिच के
पुछलिअइ त मालूम होलइ कि गोर्यानचिकोव के आचरण नैतिक रूप से साफ-सुथरा हकइ
नयँ तो इवान इवानिच अपन बेटियन के पढ़ाय-लिखाय खातिर ओकरा नयँ बोलइते हल
लेकिन ऊ मिलनसार बिलकुल नयँ हकइ सबसे छिपछाप के रहऽ हइ बहुत विद्वान हइ
बहुत पढ़ऽ हइ लेकिन बहुत कम बोलऽ हइ आउ ओकरा से बातचीत करना बहुत मोसकिल
हइ  कुछ लोग बोललइ कि ऊ पागल हइ हलाँकि ओकन्हीं के ई पता चललइ कि ई कोय
गम्भीर दोष नयँ हइ कि शहर के कइएक आदरणीय जन अलिक्सान्द्र पित्रोविच के सब
तरह से प्यार से आउ मित्रतापूर्ण व्यवहार करऽ हलथिन कि ऊ काम के अदमी भी
हो सकऽ हलइ जइसे याचिका #### निवेदन पत्र आदि लिक्खे में  लोग के
ई विश्वास हलइ कि ओकरा रूस में कइएक रिश्तेदार हकइ शायद ओकन्हीं में से
कुछ लोग उच्च पद पे हकइ  लेकिन ई पता हलइ कि जब से निर्वासित हो गेलइ तब
से ओकन्हीं सब से अपन सब सम्बन्ध तोड़ लेलके हल  एक शब्द में ऊ खुद के
तकलीफ दे रहले ह  एकर अलावे सब कोय के ओकर कहानी मालूम हलइ ई जानऽ हलइ
कि ऊ अपन शादी के पहिलहीं साल के अन्दर अपन बीवी के हत्या कर देलके हल
हत्या ईर्ष्या के कारण कइलके हल आउ खुद्दे कानून के हवाले कर देलके हल
(जेकरा चलते ओकर सजा के कठोरता में बहुत कमी हो गेलइ)  अइसनका अपराध के
हमेशे दुर्भाग्य समझल जा हइ आउ लोग एकरा बारे अफसोस जतावऽ हका  तइयो ई
विचित्र अदमी सब कोय से बिलकुल अलगे रहऽ हलइ आउ खाली टिसनी पढ़ावे के समय
लोग से मुखातिब होवऽ हलइ शुरू में तो हम ओकरा पर कोय ध्यान नयँ देलिअइ
लेकिन हमरा खुद नयँ मालूम काहे हमरा ओकरा में धीरे-धीरे रुचि होवे लगलइ 
ओकरा में कुछ तो पहेली हलइ  ओकरा से बात करना बिलकुल असम्भव हलइ  वस्तुतः
ऊ हमर प्रश्न के हमेशे उत्तर दे हलइ आउ अइसन रूप में जइसे ई ओकर सबसे पहिला
कर्तव्य होवे लेकिन ओकर उत्तर के बाद हमरा ओकरा आउ आगे कुछ पुच्छे में
कइसन तो लगऽ हलइ ओकर चेहरवा पर अइसन बातचीत के बाद हमेशे कुछ तकलीफ आउ
थकावट देखाय दे हलइ हमरा आद पड़ऽ हके कि गरमी के समय एक सुन्दर शाम के इवान
इवानविच के हियाँ से ओकरा साथ जा रहलिए हल  अचानक हमरा लगल कि हम ओकरा कुछ
समय खातिर अपना हीं आमंत्रित करूँ सिगरेट पीये लगी  हम ई वर्णन नयँ कर सकऽ
ही कि ओकर चेहरा पर कइसन भय देखाय देलकइ ऊ बिलकुल भ्रमित हो गेलइ कुछ तो
असंगत शब्द बड़बड़ाय लगलइ आउ अचानक हमरा तरफ गोस्सा नियर देखते उलटा दिशा
तरफ भाग गेलइ  हमरो अचरज होल  तहिना से हमरा से मिलला पर ऊ हमरा तरफ अइसे
देखऽ हलइ मानूँ ओकरा हमरा से डर लगऽ हइ  लेकिन हम साहस नयँ खोलूँ कुछ तो
ओकरा में अइसन बात हलइ जे हमरा ओकरा तरफ आकर्षित करऽ हलइ एक महिन्ना के
बाद अइसहीं गोर्यानचिकोव से भेंट करे ल चल गेलिअइ  वास्तव में हमर ई
व्यवहार में मूर्खता आउ लापरवाही हलइ  ऊ शहर के बिलकुल किनारे छोर पर रहऽ
हलइ एगो निम्न मध्यवर्गीय बुढ़िया के घर में जेकरा तपेदिक से ग्रसित एगो
बेटी हलइ आ एक्कर एगो अवैध रूप से जनम लेल बेटी हलइ कोय दस साल के बुतरू
एगो सुन्दर आउ हँसमुख लड़की  जखने हम अन्दर गेलिअइ तखने अलिक्सान्द्र
पित्रोविच ओकरा साथ बइठल हलइ आउ ओकरा पढ़े ल सिखा रहले हल  हमरा देखके ऊ
अइसन भ्रमित हो गेलइ जइसे हम ओकरा कोय अपराध करते पकड़ लेलिए ह  ऊ बिलकुल
किंकर्तव्यविमूढ़ हो गेलइ कुरसिया पर से उठके खड़ी हो गेलइ आउ हमरा तरफ डर
आउ अचरज भरल दृष्टि से देखे लगलइ  आखिर हम दुन्हूँ बइठलिअइ  ऊ हमर हरेक
नजर पर पूरा ध्यान रखले रहलइ मानूँ हरेक में कोय तरह के गुप्त अर्थ छिप्पल
होवे  हम अन्दाज लगइलिअइ कि ऊ पागलपन के हद तक शंकालु हलइ  ऊ घृणा से
हमरा तरफ देख रहले हल आउ मानूँ पुछहीं जा रहल होवे - तूँ जल्दीए हियाँ से
जा रहलँऽ हँ न हम ओकरा से अपन छोटका शहर के बारे बात कइलिअइ वर्तमान
समाचार सब बतइलिअइ लेकिन ऊ चुप रहलइ आउ दुर्भावपूर्वक मुसकइलइ  लगलइ
जइसे कि ऊ शहर में हो रहल मुख्य घटना से नयँ खाली अनभिज्ञ हलइ बल्कि ओकरा
ई सब जानहूँ में कोय रुचि नयँ हलइ  बाद में हम ओकरा अपन क्षेत्र के बारे
बतइलिअइ आउ हुआँ के जरूरत के बारे  ऊ चुपचाप हमर बात सुनते रहलइ आउ हमरा
तरफ अइसन विचित्र ढंग से देख रहले हल कि आखिर हमरा ई बातचीत करे पर शरम लगे
लगल  तइयो हमर नयका पुस्तक आउ पत्रिका से ओकरा में उत्साह उत्पन्न होते
देखाय देलकइ जे अभी-अभी डाक से हमर हथवा में पहुँचले हल  हम एकर कवर बिना
खोललहीं ओकरा भेंट कइलिअइ  ऊ ओकरा पर लालच भरल निगाह डललकइ लेकिन तुरते
अपन मन बदल लेलकइ आउ हमर भेंट के ठुकरा देलकइ ई कहके कि हमरा पढ़े के फुरसत
नयँ  आखिर हम ओकरा अलविदा कहलूँ आउ ओकरा हीं से बाहर होते बखत हमरा लगल
कि हमर दिल से एगो कोय असहनीय भार हट गेल हमरा शरम महसूस होल आउ लगल कि
अइसन व्यक्ति के खामखाह हम परेशान कइलिअइ जे अपन जीवन के मुख्य उद्देश्य
बनइले हकइ - कइसे समुच्चे दुनियाँ से अपने आप के दूर से दूर छिपइले रक्खल
जाय  लेकिन गलती तो हो चुकले हल हमरा आद हइ कि किताब ओकरा पास लगभग
बिलकुल नयँ देखलिअइ आउ शायद लोग के ओकरा बारे ई कहना कि ऊ बहुत पढ़ऽ हइ
झूठ बात हलइ  तइयो देर रात के दू तुरी गाड़ी से ओकर खिड़की के पास से गुजरते
बखत अन्दर में रोशनी देखलिअइ  ऊ की कर रहले हल भोर होवे तक बइठके  की ऊ
कुछ लिख रहले हल  अगर ई बात हइ त की लिख रहले होत परिस्थितिवश हमरा करीब
तीन महिन्ना तक हमरा अपन शहर से दूर रहे परल  जाड़ा में जब वापस अइलूँ त
मालूम होल कि अलिक्सान्द्र पित्रोविच शरत्काल में मर गेलइ  ऊ इकान्ते में
मर गेल आउ डाक्टर के एक्को तुरी नयँ बोलइलक हल  शहर के लोग ओकरा बारे लगभग
भूल गेलइ  ओकर कोठरी खाली पड़ल हलइ  हम मृतात्मा के मकानदारिन #### परिचय कइलइ ई आशा कइले कि ओकरा से मालूम करूँ कि ओकर किरायेदार वास्तव
में की काम करऽ हलइ आउ ऊ कुछ लिक्खऽ तो नयँ हलइ  बीस कोपेक देला पर ऊ कागज
के पुलिंदा के पूरा डलिया ले अइलअइ जेकरा ऊ मृतात्मा के बाद सँभालले हलइ 
बुढ़िया ई बात बतइलक कि दू नोटबुक त बरबाद कर चुकल हल  ऊ बुढ़िया उदास आउ
अल्पभाषी औरत हलइ जेकरा से कुच्छो उपयोगी चीज निकलवाना कठिन हलइ  अपन
किरायेदार के बारे ऊ हमरा कुच्छो खास नया चीज नयँ बता पइलक  ओकर कथनानुसार
ऊ लगभग कभियो कुच्छो नयँ करऽ हलइ आउ ऊ महिन्नो कोय किताब नयँ खोलऽ हलइ न
कोय कलम हाथ में ले हलइ जबकि ऊ सारी रात कोठरी में शतपथ करते रहऽ हलइ आउ
हमेशे कुछ तो सोचते रहऽ हलइ आ कभी-कभी खुदहीं से बात करते रहऽ हलइ ओकरा
हमर जरीकनी नतिनियाँ कात्या के साथ लगाव हो गेलइ आउ ओकरा दुलार करे लगलइ
खास करके तब से जब ओरा मालूम पड़लइ कि एकर नाम कात्या (कैथेरिन) हकइ आउ ई
बात कि सेंट कैथेरिन दिवस के अवसर पर ऊ हर तुरी केकरो आत्मा के शान्ति लगी
अनुष्ठान करावे गिरजाघर (चर्च) जा हलइ  कोय अतिथि के आना ओकरा सहन नयँ
होवऽ हलइ अपन घर से बाहर खाली बुतरुअन के पाठ पढ़ावे खातिर जा हलइ हियाँ
तक कि ऊ अपन मकानदारिन बुढ़ियो से नजर मिलाना पसीन नयँ करऽ हलइ जब ऊ सप्ताह
में एक दिन ओकर कोठरिया के साफ करे ल थोड़े देरी लगी आवऽ हलइ आउ पूरे तीन
बरस तक ओकरा से एक्को शब्द मुँह से नयँ बोललइ  हम कात्या के पुछलिअइ -
तोरा अपन शिक्षक के आद आवऽ हउ  त ऊ हमरा तरफ चुपचाप देखलकइ फेर देवलिया
तरफ मुड़के कन्ने लगलइ  मतलब ई अदमी केकरो तो अपना के प्यार करे ल मजबूर
कइलक हल हम ओकर कागज-पत्र लेके चल गेलिअइ आउ दिन भर ओकर जाँच कइलिअइ  एकर
तीन-चौथाई निरर्थक हलइ बेकार के रद्दी या छात्र सब के अभ्यास के नमूना के
साथ  लेकिन हिएँ पर एगो मोटगर नोटबुक हलइ जेकर पन्ना में छोटगर अक्षर में
लिक्खल लेकिन अधूरा शायद लेखक द्वारा फेंकल आउ भुला देल गेल  ई
अलिक्सान्द्र पित्रोविच द्वारा दंड के रूप में दस बरस के कठोर परिश्रम के
बितावल जिनगी के विस्तृत वर्णन हलइ  ई वृत्तान्त जाहाँ-ताहाँ कोय आउ
उपाख्यान के साथ टूट जा हलइ कोय विचित्र भयानक स्मृति के साथ जे अनियमित
रूप से घुसेड़ देवल गेले हल मानूँ कोय लचारी में लिखल गेल होवे  हम ई कुछ
खंडित आख्यान के कइएक तुरी पढ़ गेलिअइ आउ तब हमरा लगभग विश्वास हो गेलइ कि ई
सब पागलपन के हालत में लिखल गेल ह  लेकिन जेल के ई संस्मरण - मृत गृह के
झाँकी - जइसन कि ऊ अपन पांडुलिपि में ही कहीं पर एकर नाम दे हइ हमरा
बिलकुल अरुचिकर नयँ लगलइ बिलकुल नयका संसार अब तक बिलकुल अनजाना
भिन्न-भिन्न तथ्य के विचित्रता मृत लोग के बारे कुछ विशिष्ट टिप्पणी - ई
सब हमरा आकृष्ट कइलक आउ हम एक प्रकार के उत्सुकता के साथ पूरा पढ़ गेलूँ 
हो सकऽ हइ कि हमरा कोय गलतफहमी होवे लेकिन परीक्षण के तौर पर पहिले हम ई
वृत्तान्त के दू-तीन अध्याय चुनके प्रस्तुत करम जनता एकरा बारे निर्णय करत
 #### #### #### 0 #### #### #### #### #### #### /* #### #### */ #### #### #### #### #### #### #### #### #### #### #### #### #### सूची पिछला अगला